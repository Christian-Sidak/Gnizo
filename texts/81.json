{"title": "On the Finding of the Holy Cross", "subtitle": "The Homilies of Mar Narsai", "syriacTitle": "ܥܲܠ ܥܹܐܕܵܐ ܕܲܫܟܼܵܚܬܵܐܕܲܨܠܝܼܒܼܵܐ ܩܲܕܿܝܼܫܵܐ", "author": "Narsai", "text": ["ܡܐܡܪܐ ܕܬܠܬܝܢ", "ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ", "ܥܘܼܢܵܝܵܐ", "ܒܪܝܼܟܼܘܼ ܡܫܝܼܚܵܐ ܕܒܲܨܠܝܼܒܹܗ ܟܲܢܸܫ ܥܹܕܿܬܹܿܗ ܘܒܲܕܲܪ", "ܐܸܢܘܿܢ ܠܨܵܠܘܿܒܼܵܘ̈ܗܝ: ܐܲܚܲܝ̈.", ":ܒܓܲܒܼܪܵܐ ܨܠܝܼܒܼܵܐ ܓܠ̣ܵܐ ܒܵܪܘܿܝܵܐ ܠܥܵܠܡܵܐ ܟܠܹܗ", "ܫܸܡ ܐܝܼܬܼܘܼܬܹܗ ܘܚܲܝܠܵܐ ܪܲܒܵܐ ܕܐܲܠܵܗܘܼܬܹܗ ܀", ":ܠܲܕܼܡܘܼܬܼ ܫܸܡܫܵܐ ܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ", ".ܢܸܗܪܲܬ̤ ܡܵܢܹܗ ܟܠܵܗ̇ ܬܹܒܹܝܠ ܕܚܸܫܘܿܟܼܵܐ ܗ̣̄ܘܵܬܼ ܀", ":ܒܓܲܒܼܪܵܐ ܨܠܝܼܒܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܐ", "ܘܐܲܥܸܠ ܚܲܒܼܫܹܗ ܬܚܹܝܬܼ ܢܵܡܘܿܣܹ̈ܐ ܕܟܼܵܪܘܿܙܘܼܬܹܗ ܀", ":ܒܪܹܫ ܓܵܓܼܵܘܠܬܵܐ ܡܲܬܼ݂ܚܹܗ ܠܢܝܼܫܵܐ ܕܚܹܝܠ ܙܵܟܼܘܼܬܹܗ", "ܕܲܢܟܲܢܸܫ ܒܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀", ":ܒܝܲܕܼ ܒܲܪܢܵܫܵܐ ܗܘ̤ܵܬܼ ܫܘܼܪܥܬܼܵܐ ܠܲܒܼܢܲܝ̈ܢܵܫܵܐ", "ܘܚܵܒܼ݂ܘ ܒܲܚܛܝܼܬܼܵܐ ܘܲܢܦ݂ܲܠܘ ܒܵܗܘܬܼܵܐ ܕܡ̇ܝܘܿܬܼܘܿܬܼܵܐ ܀", ":ܒܝܲܕܼ ܒܲܪܢܵܫܵܐ ܨܒܼܵܐ ܡ̇ܪܹܟܿܠ ܕܢܲܚܸܐ ܠܐ̄ܢܵܫܵܐ", "ܘܩܲܒܼܥܹܗ ܒܩܲܝܣܵܐ ܕܲܢܒܲܛܸܠ ܒܹܗ ܚܛܝܼܬܼܵܐ ܕܐ̄ܢܵܫܵܐ ܀", ":ܒܲܙܩܝܼܦܘܼܬܹܗ ܙܲܩ̣ܩܹܗ ܥܲܡܹܗ ܠܟܼܠܹܗ ܓܸܢܣܲܢ", "ܕܲܢܚܲܪܲܪ ܒܹܗ ܟܝܵܢ ܡ̇ܝܘܿܬܹ̈ܐ ܡ̇ܘܠܸܕܼ ܚܲܫܹ̈ܐ ܀", ":ܒܡܵܘܬܹܿܗ ܡܝܼܬܼ ܒܹܗ ܡ̇ܘܬܵܐ ܝܲܥܢܵܐ ܩܵܛܹ̇ܠ ܐ̄ܢܵܫܵܐ", "ܘܲܒܼܢܘܼܚܵܡܹܗ ܦܲܠܸܓܼ ܚܲܝܹ̈ܐ ܠܟܼܠܹܗ ܓܸܢܣܲܢ ܀", ":ܡܸܛܠܵܬܲܢ ܐܸܬܼܵܐ ܠܥܵܠܡܵܐ ܡ̇ܪܹܗ ܕܥܵܠܡܵܐ", "ܘܒܸܐܣܛܲܠ ܦܲܓܼܪܲܢ ܚܵܘܝܼ ܚܵܢܢܹܗ ܕܲܠܘܵܬܼ ܐ̄ܢܵܫܵܐ ܀", ":ܒܕܼܝܼܢܵܐ ܕܚܵܒܼ ܒܹܗ ܐܵܕܼܵܡ ܒܲܥܕܹܢ ܒܓܼܵܘ ܦܲܪܕܲܝܣܵܐ", "ܒܹܗ ܙܟܼܵܐ ܘܐܲܡ̣ܠܸܟ ܐܵܕܼܵܡ ܕܲܬܼܪܹܝܢ ܒܪܹܫ ܓܵܓܼܘܼܠܬܵܐ ܀", ":ܒܲܙܩܝܼܦܘܼܬܹܗ ܐܲܒܼܗܸܬܼ ܠܐܲܪ̈ܟܿܘܼܣ ܘܲܠܫܘܼܠܛܵܢܹ̈ܐ", "ܘܒܲܫܠܵܚ ܒܸܣܪܹܗ ܦܲܪܣܝܼ ܐܸܢܘܿܢ ܠܥܹܝܢ ܚܲܙܵܝܹ̈ܐ ܀", "ܡܸܛܠ ܗܵܟܹܝܠ ܕܲܒܼܚܸܟܼܡܬܹܗ ܕܐܲܠܵܗ ܟܠܵܐ:", ":ܠܵܐ ܐܸܣܬܲܟܲܠ ܥܵܠܡܵܐ ܟܠܹܗ ܚܹܝܠ ܚܸܟܼܡܵܬܹ̈ܗ", ":ܨܒܼܵܐ ܒܵܪܘܿܝܵܐ ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ", "ܢܲܚܸܐ ܘܢܸܦܪܘܿܩ ܠܲܒܼܢܲܝ̈ܢܵܫܵܐ ܒܓܲܒܼܪܵܐ ܙܩܝܼܦܵܐ ܀", ":ܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܕܐܲܬܼܩܸܢ ܪܸܡܙܹܗ", "ܫܡܲܝܵܐ ܕܲܠܥܸܠ ܒܲܡܬܼܝܼܚܘܼܬܹܗ ܘܒܲܫܛܝܼܚܘܼܬܹܗ ܀", ":ܪܩܝܼܥ ܡ̣ܢ ܡܲܝܵ̈ܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐ̄ܢܵܫܵܐ", "ܘܲܒܼܩܘܼܝܵܡܹܗ ܡܚܵܘܸܐ ܫܘܼܒܼܚܹܗ ܕܡܲܬܼܩܸܢ ܟܠܵܐ ܀", ":ܘܐܵܦ ܢܲܗܝܼܪܹ̈ܐ ܕܣܝܼܡܝܼܢ ܠܙܲܒܼܢܹ̈ܐ ܠܢܘܼܗܪܵܐ ܕܐ̄ܢܵܫܵܐ", "ܒܝܲܕܼ ܕܸܠܩܲܝ̈ܗܘܿܢ ܘܛܘܼܟܵܣܲܝ̈ܗܘܿܢ ܡܚܵܘܹܝܢ ܚܲܝܠܹܗ ܀", ":ܐܵܐܲܪ ܗܸܵܟܹܝܠ ܒܝܲܕܼ ܫܘܼܚܵܠܵܦܵܘ̈ܗܝ ܘܲܒܼܡܘܼܙܵܓܼܵܘ̈ܗܝ", "ܚܲܕܼ ܥܵܒ̇ܒܼܘܿܕܼܵܐ ܡܚܵܘܸܐ ܒܙܵܘܥܸܵܘ̈ܗܝ ܠܲܒܼܢܲܝ̈ܢܵܫܵܐ ܀", ":ܒܲܙܒܲܢ ܡܸܬܼܠܒܸܕܼ ܘܗܵܘ̈ܝܵܢ ܡܸܢܹܗ ܐܵܦ ܥܢܵܢܹ̈ܐ", "ܘܡܸܢܹܗ ܡܸܬܼܚܙܹܝܢ ܒܼܲ̈ܩܹܐ ܘܪ̈ܲܥܡܹܐ ܥܲܙܝܼܙܵܐܝܼܬܼ ܀", ":ܝܗ̇ܒܿܝܼܢ ܩܵܠܹ̈ܐ ܪ̈ܲܥܡܹܐ ܩ̈ܫܲܝܵܐ ܒܐܲܦܲܝ̈ ܪܵܘܡ̇ܐ", ":ܘܡܸܬܼܓܿܒܸܠ ܒܲܪܕܼܵܐ ܘܡܸܬܼܠܒܸܕܼ ܬܲܠܓܵܐ ܩܲܠܝܼܠܐܝܼܬܼ", ":ܐܲܪܥܵܐ ܒܫܸܛܚܵܗ̇ ܘܲܒܼܡܵܘܥܝܼܬܼܵܗ̇ ܘܲܒܼܡܼܒܿܘܼܥܹ̈ܝܗ̇", "ܡܲܦܩܵܐ ܡܚܵܘܝܵܐ ܟܠ ܐܸܣܟܹܿܡܝܼ̈ܢ ܠܥܹܝܢ ܚܲܙܵܝܹ̈ܐ ܀", ":ܙܓܼܵܪܹܗ ܕܝܲܡܵܐ ܬܚܘܼܡ̇ܐ ܕܚܸܠܵܐ ܣܵܡ̣ ܠܹܗ ܪܸܡܙܵܐ", "ܘܐܲܪܡܝܼ ܒܓܼܵܘܹܗ ܩܹܐܡ̇ܐ ܩܲܫܝܵܐ ܕܠܵܐ ܢܸܬܼܒܲܥܪܲܪ ܀", ":ܐܲܪܥܵܐ ܢܛܝܼܪܵܐ ܘܠܵܐ ܡܸܫܬܿܪܝܵܐ ܒܚܹܐܦܵܐ ܕܡܲܝ̈ܵܐ", "ܘܗܸܢ̣ܘܿܢ ܡܲܝ̈ܵܐ ܠܵܐ ܡܸܬܿܛܲܠܩܝܼܢ ܡ̣ܢ ܓܵܘ ܐܲܪܥܵܐ ܀", ":ܢܛܝܼܪ ܬܘܼܩܵܢܵܗ̇ ܕܟܼܠܵܗ̇ ܒܪܝܼܬܼܵܐ ܐܲܝܟ ܡ̇ܐ ܕܲܗܘ̤ܵܐ", "ܘܠܵܘ ܡܸܬܼܓܲܡܪܝܼܢ ܟܝܵܢܹ̈ܐ ܕܐܝܼܬܼ ܒܵܗ̇ ܚܲܕܼ ܡ̣ܢ ܚܲܒܼܪܹܗ ܀", ":ܒܝܲܕܼ ܚܸܟܼܡܬܼܵܐ ܠܵܐ ܐܸܣܬܲܟܲܠ ܥܵܠܡܵܐ ܠܡܵܪܹܗ", "ܘܠܵܐ ܐܸܬܼܒܲܝܲܢ ܒܲܡܕܲܒܿܪܵܢܵܐ ܐܲܚܝܼܕܼ ܟܠܵܐ ܀", ":ܒܡܲܕܿܥܵܐ ܗܵܟܹܝܠ ܣܝܼܡ ܒܘܼܝܵܢܵܐ ܕܲܒܼܢܲܝ̈ܢܵܫܵܐ", "ܠܵܐ ܝܼܠܸܦܘ ܒܹܗ ܚܲܕܼ ܒܵܪܘܿܝܵܐ ܡܲܬܼܩܸܢ ܟܠܵܐ ܀", ":ܒܪܝܼܬܼܵܐ ܟܠܵܗ̇ ܡܚܵܘܝܵܐ ܫܘܼܒܼܚܹܗ ܐܲܝܟ ܣܵܦܲܪܬܵܐ", "ܘܡܲܠܦܵܐ ܠܐ̄ܢܵܫܵܐ ܚܲܕܼ ܝܘܼܠܦܵܢܵܐ ܕܥܲܠ ܚܲܕܼ ܐܝܼܬܼܝܵܐ ܀", ":ܥܵܡܠܵܡ ܟܠܹܗ ܒܥܲܛܠܘܼܬܼ ܠܸܒܹܿܗ ܠܵܐ ܐܸܬܼܒܲܝܲܢ", "ܘܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܠܡܸܕܲܥܜ ܠܡܵܪܹܗ ܀", ":ܡܸܛܠ ܗܵܕܹܐ ܨܒܼܵܐ ܒܵܪܘܿܝܵܐ ܒܚܲܪܬܼܵܐ ܕܙܲܒܼܢܹ̈ܐ", "ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ ܢܲܚܸܡ ܠܐ̄ܢܵܫܵܐ ܀", ":ܒܓܲܒܼܪܵܐ ܨܠܝܼܒܼܵܐ ܫܝܵܛܵܐ ܡ̣ܢ ܟܵܦܘܿܪܹ̈ܐ", "ܨܒܼܵܐ ܡܲܚܸܐ ܟܠ ܕܒܲܙܩܝܼܦܘܼܬܹܗ ܢܲܚܸܐ ܠܐ̄ܢܵܫܵܐ ܀", ":ܫܝܼܛ ܗ̄ܘ̣ܵܐ ܡ̇ܘܬܹܿܗ ܘܲܨܥܝܼܪ ܚܲܫܹܗ ܡ̣ܢ ܡܲܪ̈ܵܚܹܐ", "ܘܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܹܗ ܦܪ̣ܵܩ ܠܐܲܒܿܝܼ̈ܕܹܐ ܀", ":ܒܗܸܬܼܘ ܡܲܠܵܠܹ̈ܐ ܫܬܸ݂ܩܘ ܚܲܟܿܝܼܡܹ̈ܐ ܢܦܲܠ̣ܘ ܡ̇ܪ̈ܘܿܕܹܐ", "ܘܲܟܼܕܲܢ ܐܸܢܘܿܢ ܓܲܒܼܪܵܐ ܙܩܝܼܦܵܐ ܬܚܹܿܝܬܼ ܡ̇ܪܘܼܬܹܗ ܀", ":ܐܲܝܟܵܐ ܐܸܢܘܿܢ ܦܝܼܠܵܣܘܿܦܹ̈ܐ ܕܒܹܝܬܼ ܝܵܘܢܵܝܹ̈ܐ", "ܕܲܚܬܼܿܝܼܪܝܼܢ ܗ̄ܘ̣ܵܘ ܒܲܗ̈ܦܵܟܼܵܬܼܵܐ ܕܝܘܼܠܦܵܢܲܝ̈ܗܘܿܢ ܀", ":ܣܵܒܝܼܢ ܗ̄ܘ̣ܵܘ ܓܹܝܪ ܕܲܒܼܗܸܪ̈ܓܲܝܗܘܿܢ ܢܵܗܲ݁ܪ ܥܵܠܡܵܐ", "ܘܲܕܼܢܲܚ ܨܠܝܼܒܼܵܐ ܘܚܲܦܝܼ ܐܸܢܘܿܢ ܠܣܘܼܟܵܠܲܝ̈ܗܘܿܢ ܀", ":ܟܲܕܼ ܐܸܬܼܒܲܝܲܢܘ ܒܚܹܝܠ ܪܲܒܿܘܼܬܼܵܐ ܕܓܲܒܼܪܵܐ ܨܠܝܼܒܼܵܐ", "ܐܲܪܦܝܼܘ ܕܝܼܠܗܘܿܢ ܘܲܪܗܸܛܘ ܟܠܗܘܿܢ ܘܐܸܬܼܢܲܩܲܦܘ ܠܹܗ ܀", ":ܒܛܸܠܘ ܟܢܘܼ̈ܫܵܬܼܗܘܿܢ ܘܝܘܼܠܦܵܢܲܝ̈ܗܘܿܢ ܡ̣ܢ ܥܵܡܲܪܬܵܐ", "ܕܫܪ̣ܵܐ ܐܸܢܘܿܢ ܨܠܝܼܒܼܵܐ ܒܕܼܢܚܹܗ ܡ̣ܢ ܓܵܘ ܬܹܒܹܝܠ ܀", ":ܫܸܠܡܲܬ̤ ܗܵܟܹܝܠ ܡܸܠܬܹܗ ܕܦܵܘܠܘܿܣ ܟܲܪܘܿܙ ܪܘܼܚܵܐ", "ܕܲܒܼܛܸܠܘ ܘܐܸܒܸܿܕܼܘ ܐܵܦ ܚܲܟܿܝܼܡܹ̈ܐ ܡ̣ܢ ܝܵܘܢܵܝܹ̈ܐ ܀", ":ܘܐܵܦ ܥܸܒܼܪ̈ܵܝܹܐ ܕܲܒܼܣܸܦܪ̈ܲܝܗܘܿܢ ܡܸܬܿܬܼܿܪܝܼܡܝܼܢ ܗ̄ܘ̣ܵܘ", "ܒܲܛܸܠ ܐܸܢܘܿܢ ܨܠܝܼܒܼܵܐ ܕܲܨܠܲܒܼܘ ܡ̣ܢ ܕܲܪ̈ܓܲܝܗܘܿܢ ܀", ":ܫܪ̣ܵܐ ܢܵܡܘܿܣܹ̈ܐ ܘܡܲܠܦܵܢܲܝ̈ܗܘܿܢ ܕܲܝܗܘܼܕܵܝܝܹ̈ܐ", ":ܘܒܲܕܲܪ ܐܸܘܢܘܿܢ ܒܚܲܝܠܹܗ ܪܲܒܵܐ ܒܐܲܪܒܲܥ ܦܸܢ̈ܝܵܢ", ":ܝܗ̄ܘܼܕܵܝܹ̈ܐ ܠܲܡ ܥܲܛܠܲܝ̈ ܠܸܒܵܐ ܫܐܸ݂ܠܘ ܐܵܬܼܵܘܬܼܵܐ", "ܐܲܟܼܡܵܐ ܕܲܚܙ̣ܵܘ ܒܝܵܘܡܲܝ̈ ܡܘܼܫܹܐ ܟܲܕܼ ܦܲܪܩ ܐܸܢܘܿܢ ܀", ":ܢܹܐܡܲܪ ܥܲܡܗܘܿܢ ܕܲܝܗܘܼܕܵܝܹ̈ܐ ܡ̇ܢܵܐ ܝܼܬܲܪ", "ܥܵܠܡܵܐ ܟܠܹܗ ܡ̣ܢ ܐܵܬܼ̈ܘܬܼܵܐ ܕܲܥܒ݂ܲܪ ܡܘܼܫܹܐ ܀", ":ܥܣܲܪ ܠܲܡ ܡܲܚ̈ܘܵܢ ܣܥ݂ܲܪ ܙܲܕܿܝܼܩܵܐ ܒܐܲܪܥܵܐ ܕܡܸܨܪܹܝܢ", "ܘܚܲܕܼ ܡܸܨܪܵܝܵܐ ܠܵܐ ܐܲܦܢܝܼ ܗ̄ܘ̣ܵܐ ܡ̣ܢ ܥܲܛܠܘܼܬܼܵܐ ܀", ":ܢܦܲܩ̣ ܗ̄ܘ̣ܵܐ ܛܸܒܵܐ ܕܚܹܝܠ ܐܵܬܼܵܘܵܬܹ̈ܗ ܒܐܲܪܥܵܐ ܟܠܵܗ̇", "ܘܠܵܐ ܐܸܬܼܩܲܪܲܒܼ ܚܲܕܼ ܒܲܪܢܵܫܵܐ ܨܹܝܕܼ ܝܘܼܠܦܵܢܹܗ ܀", ":ܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܥܘܼܪ̈ܠܹܗ ܠܵܐ ܦܢ̣ܵܘ ܨܹܐܕܼܵܘܗܝ", "ܐܸܠܵܐ ܐܵܦܠܵܐ ܥܲܡܵܐ ܕܝܼܠܹܗ ܢܛ݂ܲܪ ܢܵܡܘܿܣܵܘ̈ܗܝ ܀", ":ܣܲܥ݂ܲܪ ܐܵܬܼ̈ܘܼܬܼܵܐ ܘܚܵܘܝܼ ܚܲܝܠܹ̈ܐ ܫܒܸܡ ܒܵܪܘܿܝܵܐ", "ܘܥܲܡܵܐ ܥܲܛܠܵܐ ܡܲܪܓܸܿܙ ܗ̄ܘ̣ܵܐ ܠܹܗ ܒܛܸܠܵܠ ܡ̇ܘܬܵܐ ܀", ":ܨܲܚܝܘܼܗܝ ܠܡܘܼܫܹܐ ܛܥ̣ܵܘ ܒܲܦܬܲܟܼܪܹ̈ܐ ܣܓܸܕܼܘ ܠܲܢܣܝܼܪܹ̈ܐ", "ܘܐܸܒܲܕܼܘ ܟܠܗܘܿܢ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ ܀", ":ܚܙܼܵܘ ܠܲܨܠܝܼܒܼܵܐ ܒܚܲܪܬܼܵܐ ܕܙܲܒܼܢܹ̈ܐ ܡ̇ܢܵܐ ܫܲܡܠܝܼ", "ܕܟܲܕܼ ܣܒܼܝܼܪ ܫܝܼܛܵܐ ܢܲܓܼܕܹܿܗ ܠܥܵܠܡܵܐ ܒܵܬܲܪ ܫܘܼܒܼܚܹܗ ܀", ":ܪܗܸܛ̣ܘ ܝܗ̄ܘܼܕܼܵܝܹ̈ܐ ܘܐܸܣܬܲܬܲܪܘ ܗ̄ܘ̣ܵܘ ܒܟܵܪܪܘܿܙܘܼܬܹܗ", "ܘܫܸܚܠܵܐ ܕܡܸܢܗܘܿܢ ܗܵܐ ܐܸܬܼܒܲܕܲܪܘ ܒܐܲܪܒܲܥܦܸܢ̈ܝܵܢ ܀", ":ܥܲܡܡܹ̈ܐ ܟܠܗܘܿܢ ܒܲܚܕܼܵܐ ܫܲܘܝܘܼ ܫܩܲܠܘ̣ ܗ̄ܘ̣ܵܘ ܢܝܼܪܹܗ", "ܘܗܵܐ ܣܵܓܼ̇ܕܲܝܼܢ ܠܹܗ ܒܫܲܦܝܘܼܬܼ ܠܸܒܵܐ ܠܓܲܒܼܪܵܐ ܨܠܝܼܒܼܵܐ ܀", ":ܐܵܬܼܵܐ ܕܫܲܝܢܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܼܵܐ ܒܕܸܢܚܹܗ", "ܘܐܲܝܼܡ ܣܵܡ̣ܹܗ ܒܲܠܡܹܐܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܒܐܪܵܙ ܢܘܿܚ ܟܹܐܢܵܐ ܐܲܢܝܼܚ ܠܹܐܘܬܹܗ ܕܥܵܠܡܵܐ ܫܚܝܼܩܵܐ", "ܘܒܲܙܩܝܼܦܘܼܬܹܗ ܦܲܠܸܛ ܐ̄ܢܵܫܵܐ ܡ̣ܢ ܐܲܒܼܕܵܢܵܐ ܀", ":ܒܢܘܿܚ ܙܲܕܿܝܼܩܵܐ ܐܸܬܿܬܿܢܝܼܚ ܥܵܠܡܵܐ ܡ̣ܢ ܒܝܼ̈ܫܵܬܼܵܐ", "ܘܲܗܘ̤ܵܐ ܚܠܲܦܬܼܵܐ ܠܥܵܠܡܵܐ ܟܠܹܗ ܒܝܲܕܼ ܟܹܐܘܸܠܵܐ ܀", ":ܢܘܿܚ ܕܲܫܪܵܪܵܐ ܡܫܝܼܚܵܐ ܡܲܠܟܲܢ ܡܫܲܝܸܢ ܟܠܵܐ", "ܣܵܡܹ݂ܗ ܠܥܵܠܡܵܐ ܒܲܠܡܹܐܝܢ ܫܲܝܢܵܐ ܕܲܨܠܝܼܒܼܘܼܬܹܗ ܀", ":ܐܲܝܟ ܩܹܒܼܘܿܬܼܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܹܗ ܚܲܝܵܐ", "ܘܒܹܗ ܐܸܬܼܦܲܠܲܛܢ ܡ̣ܢ ܡ̇ܡܘܿܠܵܐ ܕܵܓܼܙܵܪ ܕܝܼܢܵܐ ܀", ":ܬܵܘ ܢܸܬܼܒܲܩܸܐ ܒܪܲܒܿܘܼܬܼ ܚܲܝܠܹ̈ܐ ܕܲܣܥ݂ܲܪ ܨܠܝܼܒܼܵܐ", "ܕܐܲܝܟܲܢ ܐܲܩܢܝܼ ܣܲܒܼܪܵܬܐ ܠܐ̄ܢܵܫܵܐ ܒܝܲܕܼ ܓܸܠܝܵܢܹܗ ܀", ":ܒܪܸܒܿܘܿ ܒܝܼ̈ܫܵܢ ܢܦ݂ܲܠ ܗ̄ܘ̣ܵܐ ܓܸܢܣܵܐ ܕܲܒܼܢܲܝ̈ܢܵܫܵܐ", ":ܘܲܡܢܲܟܼܪܲܝ ܗ̄ܘ̣ܵܐ ܡ̣ܢ ܦܘܼܠܚܵܢܵܐ ܐܲܠܵܗܵܝܵܐ", ":ܓܠܝܼܙܝܼܢ ܗ̄ܘ̣ܵܘ ܓܹܝܪ ܡ̣ܢ ܝܼܕܲܥܬܼܵܐ ܕܫܸܡ ܒܵܪܘܿܝܵܐ", "ܘܡܸܛܠܵܗܵܕܹܐ ܝܲܠܸܦܘ ܫܘܼܒܼܚܹܗ ܒܲܥ̇ܒܼܵܕܼ ܐܝܼܕܼܵܘ̈ܗܝ ܀", ":ܫܲܡܸܫܘ ܘܲܣܓܸܕܼܘ ܩܕܼܵܡ ܒܸܪ̈ܝܵܬܼܵܐ ܐ̄ܢܵܫܵܐ ܒܛܘܼܥܝܲܝ", "ܘܠܵܐ ܐܸܬܼܒܲܝܲܢܘ ܒܗܵܘ̇ ܒܵܪܘܿܝܵܐ ܕܐܲܬܼܩܸܢ ܐܸܢܹܝܢ ܀", ":ܦܠܲܚ̣ܘ ܠܲܓܼܝܼܦܹ̈ܐ ܘܝܲܩܲܪܘ ܨܲܠܡܹ̈ܐ ܕܲܕܼܠܵܐ ܪܓܸܫܬܵܐ", "ܘܲܛܠ݂ܲܡܘ ܫܘܼܒܼܚܹܗ ܕܗܵܘ̇ ܥܵܒܲ݁ܘܿܕܵܐ ܕܲܒܼܪܵܐ ܐܸܢܘܿܢ ܀", ":ܕܲܝܘܹ̈ܐ ܟܠܗܘܿܢ ܡܸܫܬܿܒܿܚܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ", "ܘܡܸܬܼܝܲܩܪܝܼܢ ܗ̄ܘ̣ܵܘ ܡ̣ܢ ܛܵܥܲܝ̈ܐ ܐܲܝܟ ܐܲܠܵܗܵܐ ܀", ":ܒܲܛܝܼܠܵܐ ܗ̄ܘ̣ܵܬܼ ܐܵܦ ܬܸܫܒܿܘܿܚܬܹܿܗ ܕܐܲܠܵܗ ܟܠܵܐ", "ܡ̣ܢ ܦܘܼܡܲܝ̈ܗܘܿܢ ܘܠܸܫܵܢܲܝ̈ܗܘܿܢ ܕܲܒܼܢܲܝ̈ܢܵܫܵܐ ܀", ":ܥܡܝܼܠܝܼܢ ܗ̄ܘ̣ܵܘ ܓܹܝܪ ܠܸܫܵܢܲܝ̈ܗܘܿܢ ܒܲܣܪ̈ܝܼܩܵܬܼܵܐ", "ܒܫܘܼܒܼܚܵܐ ܕܫܹܐܕܹ̈ܐ ܘܲܒܼܫܘܼܠܵܣܵܐ ܕܕܲܝܘܹ̈ܐ ܛܲܡܐܹ̈ܐ ܀", ":ܠܵܐ ܣܸܦܩܲܬ̤ ܠܗܘܿܢ ܠܲܡܝܲܩܵܪܘܼ ܠܫܹܐܕܹ̈ܐ ܛܪ̈ܘܼܢܹܗ", "ܒܕܸܡ ܚܲܝ̈ܘܵܬܼܵܐ ܘܲܒܼܩܘܼܪ̈ܒܵܢܹܐ ܕܡ̣ܢ ܙܲܪ̈ܥܘܿܢܹܐ ܀", ":ܐܸܠܵܐ ܒܗܵܕܹܐ ܟܠܵܗ̇ ܪܸܓܼܬܼܵܐ ܐܸܫܬܲܝܚܲܢܘ ܗ̄ܘ̣ܵܘ", "ܕܲܒܼܕܸܡ ܒܢܲܝ̈ܗܘܿܢ ܡܪܲܥܹܝܢ ܗ̄ܘ̣ܵܘ ܠܗܘܿܢ ܠܩܵܛ̇ܠܲܝ̈ ܐ̄ܢܵܫܵܐ ܀", ":ܒܸܗܬܿܬܼܵܐ ܦܠܲܚ̣ܘ ܐ̄ܢܵܫܵܐ ܟܬܼܝܼܫܹ̈ܐ ܠܫܹܐܕܹ̈ܐ ܒܝܼܫܹ̈ܐ", "ܘܒܲܕܼܡ̇ܐ ܕܲܟܼܝܵܐ ܡܢܝܼܚܝܼܢ ܗ̄ܘ̣ܵܘ ܠܗܘܿܢ ܠܨܲܗܝܲܝ̈ ܠܲܕܼܡ̇ܐ ܀", ":ܒܗܵܕܹܐ ܗܵܘܬܼܵܐ ܕܥܘܼܡܩܵܐ ܕܥܵܘ̣ܠܵܐ ܪܡܸܐ ܗ̄ܘ̣ܵܐ ܓܸܢܣܲܢ", "ܘܕܼܵܝ̇ܫܝܼܢ ܗ̄ܘ̣ܵܘ ܠܹܗ ܒܡܵܪܘܿܕܼܘܼܬܼܗܘܿܢ ܕܲܝܘܹ̈ܐ ܚܲܪ̈ܡܹܐ ܀", ":ܦܣܝܼܩ ܗ̄ܘ̣ܵܐ ܣܲܒܼܪܹܗ ܕܲܟܼܝܵܢ ܐ̄ܢܵܫܵܐ ܡ̣ܢ ܛܵܒܼܵܬܼ̈ܐ", "ܘܒܲܦܣܵܩ ܣܲܒܼܪܵ ܦܠ݂ܲܚ ܥܲܒܼܕܼܿܘܼܬܼܵܐܠ ܠܲܪ̈ܓܼܝܼܓܼܵܬܹܗ ܀", "ܡܸܛܠ ܗܵܕܹܐ ܐܲܪܦܝܼ ܐܸܢܘܿܢ ܗܵܘ̇ ܝܵ̇ܕܲܥ ܟܠ:", "ܘܐܲܫܠܸܡ ܐܸܢܘܿܢ ܠܲܪ̈ܓܼܝܼܓܼܵܬܼܵܐ ܕܒܸܕܼܝܵܐ ܕܠܸܒܿܗܘܿܢ ܀", ":ܛܲܢܸܦܘ ܘܐܲܣܠܝܼܘ ܒܲܪ݁ܓܼܝܼܓܼܵܗܘܿܢ ܐܵܦ ܦܲܓܼܪ̈ܲܝܗܘܿܢ", "ܘܲܠܒܸܫ̣ܘ ܒܸܣܬܿܬܼܵܐ ܡ̣ܢ ܗܘܼܦܵܟܼܵܐ ܕܙܲܠܝܼܠܘܼܬܼܗܘܿܢ ܀", ":ܒܐ̄ܪܵܙܵܐ ܕܫܹܐܕܹ̈ܐ ܚܲܒܸܿܠܘ ܛܲܟܼܣܵܐ ܕܣܝܼܡ ܒܲܟܼܝܵܢܵܐ", "ܘܲܗܦܝܼܟܼܵܐܝܼܬܼ ܐܸܫܬܵܘܬܵܦܘ ܗ̄ܘ̣ܵܘ ܐܲܝܟ ܚܲܝ̈ܘܵܬܼܵܐ ܀", ":ܕܸܟܼܪܵܐ ܘܢܸܩܒܿܬܼܵܐ ܛܲܢܸܦܘ ܥܲܪܣܵܐ ܕܫܵܘܬܵܦܘܼܬܼܵܐ", "ܒܝܲܕܼ ܒܘܼܠܒܵܠܵܐ ܘܲܒܼܫܘܼܚܵܛܵܐ ܕܥܲܡ ܣܲܓܿܝܼ̈ܠܹܐ ܀", ":ܦܠܲܚ̣ܘ ܗ̄ܘ̣ܵܘ ܓܵܘܪܵܐ ܐܵܦ ܙܵܢܝܘܼܬܼܵܐ ܠܒܲܪ ܡ̣ܢ ܛܲܟܼܣܵܐ", "ܒܲܫܟܼܝܼܪܘܼܬܼܵܐ ܘܙܲܠܝܼܠܘܼܬܼܵܐ ܕܲܕܼܠܵܐ ܢܵܡܘܿܣ ܀", ":ܟܠܗܹܝܢ ܒܐ̄ܪܵܙܵܐ ܕܫܹܐܕܹ̈ܐ ܓܡ݂ܲܪܘ ܪ̈ܲܫܝܼܥܹܐ", "ܘܲܚܫܸ݂ܟ ܡܸܢܗܘܿܢ ܢܘܼܗܪܵܐ ܒܲܒܵܐ ܕܲܡܠܝܼܠܵܘܼܬܼܵܐ ܀", ":ܐܸܬܼܡܠܝܼܘ ܫܘܼܩܹ̈ܐ ܘܲܡܕܼܝܼ̈ܢܵܬܼܵܐ ܡܲܕܼܒܿܚܹ̈ܐ ܛܲܡ̈ܠܹܐ", "ܘܲܒܼܟܼܠ ܒܵܬܿܝܼ̈ܢ ܐܲܬܼܩܸܢܘ ܓܠܝܼܦܹ̈ܐ ܘܲܣܕ݂ܲܪܘ ܨܲܠܡܹ̈ܐ ܀", ":ܕܠܵܐ ܡܼܢܝܵܢܵܐ ܗܘ̤ܵܘ ܐܲܠܵܗܹ̈ܐ ܕܣܵܓܼ̇ܕܿܝܼܢ ܗ̄ܘ̣ܵܘ ܠܗܘܿܢ", "ܘܲܕܼܠܵܐ ܛܲܟܼܣܵܐ ܐܲܠܵܗ̈ܬܼܵܐ ܕܡܸܬܼܦܵܠ̈ܚܵܢ ܗ̣̄ܘܲܝ̈ ܀", ":ܣܸܕܼܩܵܐ ܪܲܒܵܐ ܗܘ̤ܵܐ ܒܹܝܬܼ ܟܘܼܡܪܹ̈ܐ ܠܟܼܘܼܡܪܹ̈ܐ ܐ̄ܚܪ̈ܢܹܐ", "ܘܟܼܠܢܵܫ ܒܕܼܝܼܠܹܗ ܐܲܚܸܒܼ ܛܘܼܥܝܲܝ ܒܒܼܝܼܫܘܼܬܼ ܝܲܨܪܹܗ ܀", ":ܣܓܼܝܼܘ ܚܸܪ̈ܝܵܢܹܐ ܐܵܦ ܦܘܼܠܵܓܼ̈ܐ ܒܲܝܢܵܬܼ ܥܲܡܡܹ̈ܐ", "ܘܲܥܫܸ݂ܢܘ ܩܪ̈ܵܒܹܐ ܕܠܵܐ ܡܸܢܝܵܢܵܐ ܠܟܼܠܗܘܿܢ ܕܵܪܹ̈ܐ ܀", ":ܡ̣ܢ ܒܝܼܫܘܼܬܼܵܐ ܕܫܹܐܕܹ̈ܐ ܚܲܪ̈ܡܹܐ ܒܝܼ̈ܫܵܬܼܵܐ", "ܘܲܗܘ̤ܵܘ ܚܲܪ̈ܡܹܐ ܠܡܹܐܫܲܕܼ ܠܲܕܼܡ̇ܐ ܕܲܟܼܢܵܘܵܬܼ̈ܗܘܿܢ ܀", ":ܠܵܐ ܡܸܬܼܡܲܠܠܵܐ ܚܛܝܼܬܼܵܐ ܕܲܣܥ݂ܲܪ ܥܵܠܡܵܐ ܡ̣ܢ ܩܕܼܝܼܡ", "ܘܠܵܐ ܡܸܬܼܦܲܫܲܩ ܪܘܼܫܥܵܐ ܕܲܦܠܲܚ̣ ܒܟܼܠܗܘܿܢ ܙܲܒܼܢܹ̈ܐ ܀", ":ܙܥܘܿܪܝܵܐ ܗ̄ܝܼ ܡܸܠܬܼܵܐ ܕܬܹܐܡܲܪ ܙܢܲܝ̈ܵܐ ܕܥܵܘ̣ܠܵܐ ܕܲܣܥ݂ܲܪܘ", "ܐ̄ܢܵܫܵܐ ܟܠܗܘܿܢ ܩܕܼܵܡ ܡܹܐܬܼܝܼܬܹܗ ܕܡܲܠܟܵܐ ܨܠܝܼܒܼܵܐ ܀", ":ܗܵܠܹܝܢ ܟܠܗܹܝܢ ܒܲܛܸܠ ܨܠܝܼܒܼܵܐ ܒܝܲܕܼ ܓܸܠܝܵܢܹܗ", "ܡ̣ܢ ܓܵܘ ܥܲܡܵܐ ܐܵܦ ܡ̣ܢ ܥܲܡܡܹ̈ܐ ܕܲܒܼܥܵܡܲܪܬܵܐ ܀", ":ܥܲܡܡܹ̈ܐ ܟܠܗܘܿܢ ܗܵܐ ܣܵܓܼ̇ܕܿܝܼܢ ܠܹܗ ܒܲܚܕܼܵܐ ܫܲܘܝܘܼ", "ܠܚܲܕܼ ܐܵܠܵܗܵܐ ܕܐܲܦܢܝܼ ܐܸܢܘܿܢ ܒܓܲܒܼܪܵܐ ܨܠܝܼܒܼܵܐ ܀", ":ܘܟܼܵܦ̇ܪܝܼܢ ܟܠܗܘܿܢ ܒܫܸܡ ܐܲܠܵܗܹ̈ܐ ܕܐܲܦܲܬ̤ ܛܘܼܥܲܝܲܝ", "ܘܡ̇ܘܕܹܿܝܢ ܒܝܼܫܘܿܥ ܕܐܲܚܝܼ ܐܸܢܘܿܢ ܒܚܹܝܠ ܙܵܟܼܘܼܬܹܗ ܀", ":ܘܩܵܥܹ̇ܝܢ ܟܠܗܘܿܢ ܚܕܼܵܐ ܬܵܘܕܿܝܼܬܼܵܐ ܒܠܸܫܢܲܝ̈ܗܘܿܢ", "ܠܗܵܘ̇ ܕܒܲܨܠܝܼܒܹܗ ܐܲܡܠܸܟ ܫܲܝܢܵܐ ܒܪܵܘܡ̇ܐ ܘܥܘܼܡܩܵܐ ܀", ":ܐܹܝܘ ܠܲܨܠܝܼܒܼܵܐ ܕܒܲܙܩܝܼܦܘܼܬܹܗ ܩܲܛܝܼܠܹܗ ܠܡܵܘܬܵܐ", "ܘܣܲܒܲܪ ܫܠܵܡܵܐ ܠܟܼܠ ܪ̈ܲܚܝܼܩܹܐ ܘܲܠܩܲܪ̈ܝܼܒܹܐ ܀", ":ܗܘ̤ܝܘܼ ܫܲܝܢܲܢ ܕܲܥܒ݂ܲܕܼ ܬܲܪܬܹܿܝܢ ܒܲܚܕܼܵܐ ܫܲܘܝܘܼ", "ܘܲܫܪ̣ܵܐ ܣܝܵܓܼܵܐ ܗܵܘ̇ ܕܩܵܐܹ̇ܡ ܗ̄ܘ̣ܵܐ ܒܐܲܦܲܝ̈ ܐ̄ܢܵܫܵܐ ܀", ":ܠܟܼܠ ܢܵܡܘܿܣܝܼ̈ܢ ܒܚܲܕܼ ܦܘܼܩ̈ܕܵܢܵܘܗܝ ܒܲܛܸܠ ܐܸܢܘܿܢ", "ܘܪܲܥܝܼ ܠܟܼܠܵܐ ܒܕܸܒܼܚܵܐ ܕܦܲܓܼܪܹܗ ܥܲܡ ܐܲܠܵܗܵܐ ܀", ":ܐܹܝܘ ܠܲܨܠܝܼܒܼܵܐ ܕܲܒܼܓܸܠܝܵܢܹܗ ܚ̣ܝܵܘ ܡ̇ܝܘܿܬܹ̈ܐ", "ܘܒܹܗ ܐܸܫܬܲܝܲܢܘ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀", ":ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ", "ܘܲܥܩܲܪ ܛܘܼܥܝܲܝ ܡ̣ܢ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀", ":ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ", "ܘܲܥܩ݂ܲܪ ܛܘܼܥܝܲܝ ܡ̣ܢ ܓܵܘ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀", ":ܐܹܝܘ ܠܲܨܠܝܼܒܼܵܐ ܕܐܲܫܘܝܼ ܠܛܘܿܗܡ̇ܐ ܕܓܼܢܣܵܐ ܕܐ̄ܢܵܫܵܐ", "ܕܡ̣ܢ ܓܵܘ ܐܲܪܥܵܐ ܢܸܗܘܘܿܢ ܝܵܪ̈ܵܬܹܿܐ ܒܡܲܠܟܿܘܼܬܼ ܪܵܘܡܵܐ ܀", ":ܗܵܢܵܘ̇ ܨܠܝܼܒܼܵܐ ܕܐܲܫܝܼܓܼ ܒܪܝܼܬܼܵܐ ܡ̣ܢ ܙܲܦܪܘܼܬܼܵܐ", "ܘܟܲܦܲܪ ܡܸܢܵܗ̇ ܪܹܝܚܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀", ":ܗܵܢܵܘ ܨܠܝܼܒܼܵܐ ܕܒܹܗ ܐܸܬܼܟܲܢܲܫ ܛܘܿܗܡ̇ܐ ܕܐ̄ܢܵܫܵܐ", "ܠܲܚܕܼܵܐ ܥܹܕܿܬܵܐ ܠܡܹܐܢܵܐ ܕܫܲܝܢܵܐ ܕܚܲܕܼ ܐܲܠܵܗܵܐ ܀", ":ܘܐܸܢ ܨܵܒܹ̇ܐ ܐܲܢ̄ܬܿ ܠܡܹܐܠܲܦ ܚܲܝܠܹܗ ܕܓܲܒܼܪܵܐ ܨܠܝܼܒܼܵܐ", "ܚܘܼܪ ܒܪܸܥܝܵܢܵܟ ܕܠܲܐܝܟܵܐ ܡܸܬܼܚܲܬ̤ ܟܵܪܘܿܙܘܼܬܹܗ ܀", ":ܚܙܝܼ ܠܲܡ ܒܡܲܕܼܢܚܵܐ ܐܲܝܟܲܢ ܫܲܡܲܪ ܚܹܝܠ ܙܲܠܝܼܩܵܘ̈ܗܝ", "ܘܢܸܗܪܲܬ̤ ܦܵܪܹܣ ܕܚܸܫܘܿܟܼܵܐ ܗ̄ܘ̣ܵܬܼ ܒܲܦܬܲܟܼܪܘܼܬܼܵܐ ܀", ":ܢܸܬܼܥܲܠܸܐ ܕܹܝܢ ܪܸܥܝܵܢ ܠܐܲܦܲܝ̈ ܡܲܥܪܒܼܵܐ", "ܘܲܚܙܝܼ ܬܲܡ̇ܢ ܪܲܒܿܘܼܬܼ ܚܲܝܠܹܗ ܒܝܲܕܼ ܣܵܓܼ̇ܘܿܕܼܵܘ̈ܗܝ ܀", ":ܟܠܗܘܿܢ ܡܲܠ̈ܟܹܿܐ ܘܲܩܪ݁ܵܒܼܬܼܵܢܹܐ ܟܕܲܢ ܒܲܡܨܝܼܕܲܬܹܿܗ", "ܘܫܲܪܲܪ ܐܸܢܘܿܢ ܥܲܠ ܫܲܬܼܐܸܣܬܼܵܐ ܕܗܲܝܡܵܢܘܼܬܹܗ ܀", ":ܚܘܼܪ ܒܚܘܼܫܵܒܲܝ̈ܟ ܥܕܲܡ̇ܐ ܠܬܲܝܡܢܵܐ ܘܐܸܬܼܒܲܩܵܐ ܒܵܗ̇", "ܕܡ̇ܢܵܐ ܫܲܡܠܝܼ ܨܠܝܼܒܼܵܐ ܒܕܸܢܚܹܗ ܨܹܝܕܼ ܥܵܡܘܿܪܹ̈ܝܗ̇ ܀", ":ܣܲܩ ܒܝܼܕܲܥܬܼܵܟ ܐܵܦ ܠܲܦܢܝܼܬܼܵܐ ܕܓܲܪܒܿܝܵܐ ܟܠܵܗ̇", "ܘܲܚܙܝܼ ܚܲܝܠܵܐ ܕܫܸܡ ܙܵܟܼܘܼܬܹܗ ܕܓܲܒܼܪܵܐ ܙܩܝܼܦܵܐ ܀", ":ܚܘܼܪ ܘܐܸܬܿܕܲܡܲܪ ܒܟܼܠ ܝܘܼܠܦܵܬܝܼ̈ܢ ܕܲܗܘ̤ܵܘ ܒܐܲܪܥܵܐ", "ܕܐܲܝܟܲܢ ܓܲܡܲܪ ܘܛܲܠܸܩ ܐܸܢܘܿܢ ܓܲܒܼܪܵܐ ܨܠܝܼܒܼܵܐ ܀", ":ܡ̣ܢ ܙܲܠܝܼܩܹ̈ܐ ܕܢܝܼܩܹ̈ܐ ܕܢܝܼܫܹܗ ܚܲܝܵܐ ܢܦ݂ܲܠ ܕܸܚ̈ܠܵܬܼܵܐ", "ܘܲܥܪ݂ܲܩܘ ܫܹ̈ܐܕܹܐ ܙܲܒܼܗܸܬܼܘ ܘܲܒܼܛܸܠܘ ܡܫܲܡܫܵܢܲܝ̈ܗܘܿܢ ܀", ":ܐܲܪܒܿܥܵܐ ܐܲܠܦܹ̈ܐ ܫ̈ܢܲܝܵܐ ܐܸܚܕܲܬ̤ ܟܲܠܕܼܵܝܘܼܬܼܵܐ", "ܘܕܲܬܼܫܲܥܒܸܿܕܼ ܟܠ ܨܹܝܕܼ ܝܘܼܠܦܵܢܵܗ̇ ܠܵܐ ܐܸܬܼܡܲܨܝܲܬ̤ ܀", ":ܘܟܲܕܼ ܛܵܒܼ ܐܸܚܕܲܬ̤ ܢܘܼܡܹܗ ܒܐܲܪܥܵܐ ܒܥܲܬܿܝܼܩܬܼܵܗ̇", "ܨܠܝܼܒܼܵܐ ܒܕܸܢܚܹܗ ܥܲܩܪܵܗ̇ ܘܲܫܕܵܗ̇ ܘܦܲܪܣܝܼ ܙܹܐܦܵܗ̇ ܀", ":ܐܵܠܹܦ ܗܵܟܹܝܠ ܥܲܡ ܚܲܡܸܫܡܠܵܐ ܫܲܢܝܵ̈ܐ ܐܸܚܲܕܼ", "ܐܵܜ ܢܵܡܘܿܣܵܐ ܕܡܘܼܫܹܐ ܒܘܼܟܼܪܵܐ ܕܲܢܒܼܝܼܘܼܬܼܵܐ ܀", ":ܘܟܲܕܼ ܛܵܒܼ ܢܒܼܝܹ̈ܐ ܘܟܼܵܗܢܹ̈ܐ ܘܡܲܠ̈ܟܹܿܐ ܗܘ̤ܵܘ ܟܵܪ̈ܘܿܙܵܘܗܝ", "ܚܲܕܼ ܡ̣ܢ ܥܲܡܡܹ̈ܐ ܠܵܐ ܦܢ̣ܵܐ ܘܐܸܬܼܵܐ ܨܹܝܕܼ ܝܘܼܠܦܵܢܹܗ ܀", ":ܐܵܠܹܦ ܫ̈ܢܲܝܵܐ ܗܵܐ ܡ̣ܢ ܕܫܲܪܝܲܬ̤ ܐܵܦ ܡܓܼܘܼܫܘܼܬܼܵܐ", "ܘܐܸܚܕܲܬ̤ ܢܘܼܡܹܐ ܕܲܫܓܼܝܼܫܘܼܬܵܗ̇ ܒܹܝܬܼ ܣܲܓܿܝܼ̈ܠܹܐ ܀", ":ܠܵܐ ܓܹܝܪ ܣܸܦܩܲܬ̤ ܟܲܕܼ ܛܵܒܼ ܡܲܠ̈ܟܹܿܐ ܩܵܡ̣ܘ ܒܥܘܼܕܼܪܵܢܵܗ̇", "ܥܲܡ ܕܲܝܵܢܹ̈ܐ ܕܣܲܝܥܘܼܗ̇ ܒܪܘܼܓܼܙܵܐ ܕܠܘܼܚܵܡܲܝ̈ܗܘܿܢ ܀", ":ܒܫܸܢ̈ܕܹܿܐ ܕܚܝܼܠܹ̈ܐ ܘܡ̇ܘ̈ܬܹܿܐ ܩ̈ܫܲܝܵܐ ܩܛܲܠ̣ܘ ܟܠ ܡܘܼܫ̈ܚܵܢ", "ܘܠܵܐ ܐܸܫܟܲܚܘ ܗ̄ܘ̣ܵܘ ܕܢܲܦܢܘܿܢ ܚܲܕܼ ܐ̄ܢܵܫ ܨܹܝܕܼ ܝܘܼܠܦܵܘܢܗܘܿܢ ܀", ":ܘܟܲܕܼ ܛܵܒܼ ܐܲܡ̣ܪܵܚܘ ܘܐܲܩܪܸܒܼܘ ܠܘܼܩܒܲܠ ܥܲܡܹܗ ܕܝܼܫܘܿܥ", "ܗܦܲܟܼܘ ܡ̣ܢ ܕܝܼܠܗܘܿܢ ܕܠܵܐ ܡܸܢܝܵܢܵܐ ܘܗܲܝܡܸܢܘ ܒܝܼܫܘܿܥ ܀", ":ܛܥܸܡ̣ܘ ܡ̣ܢ ܥܹܕܲܬܵܐ ܢܸܒܼܥܵܐ ܚܲܠܝܵܐ ܕܡܲܥܡܘܿܕܼܝܼܬܼܵܐ", "ܘܲܗܘ̤ܵܘ ܣܢܹܐܓܼܪܹ̈ܐ ܚܠܵܦ ܬܸܘܕܿܝܼܬܼܵܐ ܕܗܲܝܡܵܢܘܼܬܲܢ ܀", ":ܚܵܒܼ݂ܘ ܫܸܢܕܲܝ̈ܗܘܿܢ ܕܐ̄ܢܵܫܵܐ ܚܲܪ̈ܡܹܐ ܠܗܝܼܩܲܝ̈ ܠܲܕܼܡ̇ܐ", "ܘܲܣܓܼܝܼܘ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܕܠܵܐ ܡܸܢܝܵܢܵܐ ܀", ":ܛܘܼܥܝܲܝ ܟܠܵܗ̇ ܕܲܡܓܼܘܼܫܘܼܬܼܵܐ ܗܵܟܲܢ ܐܸܚܕܲܬ̤", "ܒܫܲܠܝܼܛܵܢܹ̈ܐ ܘܡܲܠ̈ܟܹܿܐ ܩ̈ܫܲܝܵܐ ܕܲܢܒܲܥ̣ܘ ܡܸܢܵܗ̇ ܀", ":ܨܠܝܼܒܼܵܐ ܗܵܟܹܝܠ ܝܲܬܼܝܼܪ ܚܲܣܝܼܪ ܚܲܡܸܫܡܠܵܐ ܫܢܝܼ̈ܢ", "ܠܟܼܠܗܘܿܢ ܥܲܡܡܹ̈ܐ ܩܲܪܸܒܼ ܐܸܢܘܿܢ ܠܘܵܬܼ ܝܘܼܦܵܢܹܗ ܀", ":ܒܲܛܸܠ ܚܲܝܠܹܗ ܠܟܲܠܕܵܝܘܼܬܼܵܐ ܢܸܒܼܥܵܐ", "ܘܦܲܪܣܝܼ ܪܘܼܫܥܵܐ ܕܕܲܓܵܠܘܼܬܼܵܗ̇ ܠܥܹܝܢ ܚܲܙܵܝܹ̈ܐ ܀", ":ܡܕܲܝܼܢܲܬܼ ܨܸܗܝܘܿܢ ܕܠܵܐ ܩܲܒܸܿܠܬܹܗ ܣܲܚܦܵܗ̇ ܒܐܲܪܥܵܐ", "ܘܒܲܛܸܠ ܡܸܢܵܗ̇ ܢܒܼܝܼܵܐ ܘܟܼܵܗܢܵܐ ܘܲܡܕܲܒܿܪܵܢܵܐ ܀", ":ܣܲܬܼܪܹܗ ܠܗܲܝܟܿܠܵܐ ܕܒܹܝܬܼ ܙܵܩܘܿܦܹ̈ܐ ܥܲܡܵܐ ܦܲܩܪܵܐ", "ܘܐܲܩܝܼܡ ܚܠܵܦܵܘܗܝ ܗܲܝܟܲܠܹ̈ܐ ܕܝܼܠܹܗ ܒܟܼܠ ܐܲܬܼܪ̈ܵܘܵܢ ܀", ":ܫܪ̣ܵܐ ܠܢܵܡܘܿܣܵܐ ܩܢܸܐ ܙܘܼܗܵܪܹ̈ܐ ܦܲܓܼܪ̈ܵܢܵܝܹܐ", "ܘܕܲܪܸܫ ܐܸܢܘܿܢ ܠܫܲܒܼܪ̈ܲܝ ܠܸܒܵܐ ܒܚܹܝܠ ܚܸܟܼܡܵܬܹ̈ܗ ܀", ":ܐܲܫܠܝܼ ܪܸ̈ܛܢܹܐ ܕܲܡܓܼܘܼܫܘܼܬܼܵܐ ܒܸܕܼܝܵܐ ܕܛܘܼܥܝܲܝ", "ܘܲܥܩ݂ܲܪ ܡܲܕܼܒܿܚܹ̈ܐ ܕܲܒܲܢܵܬ̤ ܛܘܼܥܝܲܝ ܠܐܵܟܹ̇ܠܩܲܪܨܵܐ ܀", "ܕܲܟܿܝܼ ܠܐܵܐܲܪ ܡ̣ܢ ܬܸܢܵܢܵܐ ܟܡܝܼܪܵܐ ܕܼܕܸܒܼܚܹ̈ܐ ܀", "ܘܫܲܦܝܼ ܡܲܝ̈ܵܐ ܡ̣ܢ ܣܘܼܚܵܝܵܐ ܕܲܒܼܫܸܡ ܫܹܐܕܹ̈ܐ ܀", ":ܚܵܘܝܼ ܐܸܢܘܿܢ ܠܲܒܼܢܲܝ̈ ܚܸܫܟܵܐ ܫܪܵܪܵܐ ܓܲܠܝܵܐ", "ܘܕܲܪܲܫ ܐܸܢܘܿܢ ܒܢܘܼܗܪܵܐ ܫܒܼܝܼܚܵܐ ܕܟܼܵܪܘܿܙܘܼܬܹܗ ܀", ":ܬܘܼܩܦܵܐ ܕܚܲܝܠܹܗ ܚܵܘܝܼ ܒܕܸܢܚܹܗ ܠܦܘܼܪܩܵܢ ܚܲܝܲܝܹ̈ܢ", "ܘܒܲܨܠܝܼܒܼܘܼܬܹ̈ ܡ̣ܠܵܗ̇ ܠܲܒܼܪܝܼܬܼܵܐ ܫܸܡ ܙܵܟܼܘܼܬܹܗ ܀", "ܨܠܝܼܒܼܵܐ ܕܲܗܘ̤ܵܐ ܠܵܘܛܬܼܵܐ ܠܐ̄ܢܵܫܵܐ ܒܲܓܼܙܵܪ ܕܝܼܢܹܗ ܀", "ܩܢ̣ܵܐ ܫܘܼܚܠܵܦܵܐ ܘܚܲܪܲܪ ܐ̄ܢܵܫܵܐ ܡ̣ܢ ܠܵܘ̈ܛܵܬܼܵܐ ܀", ":ܨܠܝܼܒܼܵܐ ܕܲܚܫܝܼܒܼ ܚܸܣܕܵܐ ܠܥܲܡܡܹ̈ܐ ܘܠܲܝܗܘܼܕܵܝܹ̈ܐ", "ܒܲܛܸܠ ܚܸܣܕܵܐ ܘܲܓܼܙܵܪ ܕܝܼܢܵܐ ܡ̣ܢ ܚܲܝܵܒܹ̈ܐ ܀", ":ܚܛܝܼܬܼܵܐ ܕܸܥܟܲܬ̤ ܘܡ̇ܘܬܵܐ ܐܸܫܬܿܪܝܼ ܒܓܲܒܼܪܵܐ ܙܩܝܼܦܵܐ", "ܘܲܢܒܲܥ̣ܘ ܚܲܝܹ̈ܐ ܕܠܵܐ ܫܘܼܠܵܡܵܐ ܠܓܸܢܣܹܐ ܕܐܵܕܼܵܡ ܀", ":ܓܢܘܿܢܵܐ ܕܪܵܘܡ̇ܐ ܦܬ݂ܲܚ ܒܲܨܠܝܼܒܹܗ ܚܲܬܼܢܵܐ ܕܪܵܘܡ̇ܐ", "ܘܐܲܣܸܩ ܐܸܢܘܿܢ ܠܐܲܪ̈ܥܵܢܵܝܹܐ ܕܢܸܬܼܒܲܣܡܘܼܢ ܒܹܗ ܀", ":ܒܪܝܼܬܼܵܐ ܟܠܵܗ̇ ܛܥܝܼܢܵܐ ܛܘܼܦܣܵܐ ܕܗܵܢܵܐ ܢܝܼܫܵܐ", "ܘܡܲܚܵܘܝܵܐ ܠܹܗ ܠܢܝܼܫܵܐ ܕܝܼܠܹܗ ܐܲܝܟ ܕܲܒܼܨܸܒܥܵܐ ܀", ":ܢܝܼܫܵܗ ܕܡ̇ܪܲܢ ܫܩܝܼܠܵܐ ܟܠܵܗ̇ ܘܲܡܙܲܝܚܵܐ ܠܹܗ", "ܘܲܒܼܬܘܼܩܵܢܵܗ̇ ܛܥܝܼܢܵܐ ܐ̄ܪܵܙܵܐ ܘܛܘܼܦܣܵܐ ܕܫܘܼܒܼܚܹܗ ܀", ":ܠܒܸܗܬܲܬܼ ܐܲܦܹ̈ܐ ܕܲܒܼܠܕܲܒܼܵܒܹ̈ܐ ܕܠܵܐ ܡܸܬܿܛܦܝܼܣܝܼܢ", "ܘܲܠܚܲܕܼܘܼܬܼܵܐ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܀", ":ܥܵܠܡܵܐ ܟܠܹܗ ܒܝܲܕܼ ܐܸܣܟܹܿܡܵܘ̈ܗܝ ܛܥܝܼܢ ܙܵܟܼܘܼܬܹܗ", "ܕܡܲܠܟܵܐ ܨܠܝܼܒܼܵܐ ܕܐܸܬܼܓܿܠܝܼ ܒܚܲܪܬܼܵܐ ܠܦܘܼܪܩܵܢ ܐ̄ܢܵܫܵܐ ܀", ":ܡܚܲܙܲܩ ܥܵܠܡܵܐ ܒܛܘܼܦܣܵܐ ܕܝܼܠܹܗ ܒܝܲܕܼ ܦܸܢ̈ܝܵܬܹܗ", "ܘܲܡܫܲܡܸܫ ܠܹܗ ܠܗܵܢܵܐ ܐ̄ܪܵܙܵܐ ܒܝܲܕܼ ܩܘܼܝܵܡܹܗ ܀", ":ܒܲܕܼܡܘܼܬܼ ܨܠܝܼܒܼܵܐ ܕܠܲܐܪܒܿܥܵܐ ܓܲܒܹܿܗ ܡܪܲܟܲܒܼ ܛܘܼܦܣܹܗ", "ܡܚܵܘܸܐ ܥܵܠܡܵܐ ܒܓܼܘܼܫܡܵܐ ܕܝܵܬܹܗ ܕܲܛܥܝܼܢ ܢܝܼܫܹܗ ܀", ":ܒܐܲܪܒܿܥܵܐ ܐ̄ܣܛܘܼܟܼܣܝܼ̈ܢ ܒܲܕܼܡܘܼܬܼ ܨܠܝܼܒܼܵܐ ܩܵܝ̇ܡܵܐ ܫܲܢ̄ܬܵܐ", "ܘܐܸܢ ܡܸܬܼܥܵܘܟܼܵܐ ܒܚܲܕܼ ܡ̣ܢ ܗܵܠܹܝܢ ܠܵܐ ܡܸܬܓܼܡܪܵܐ ܀", "ܐܵܦ ܢܲܗܝܼܪܵܐ ܕܡܲܢܗܲܪ ܢܘܼܗܪܹܗ ܠܥܵܠܡܵܐ ܟܠܹܗ ܀", "ܒܸܠܥܵܕܼ ܛܲܟܼܣܵܐ ܕܢܝܼܫܵܐ ܨܠܝܼܒܼܵܐ ܠܵܐ ܡܸܫܬܿܡܠܸܐ ܀", ":ܒܝܲܕܼ ܡܲܣܲܩܬܵܐ ܘܲܒܼܡܲܚܬܿܬܵܐ ܕܕܲܪ̈ܓܹܐ ܕܝܼܠܹܗ", "ܒܝܲܪ̈ܚܹܐ ܐܲܪܒܿܥܵܐܠ ܡܚܵܘܸܐ ܢܝܼܫܹܗ ܕܓܲܒܼܪܵܐ ܨܠܝܼܒܼܵܐ ܀", ":ܒܥܸܣܪܝܼܢ ܘܐܲܪܒܿܥܵܐ ܒܹܗ ܒܲܚܙܝܼܪܵܢ ܠܘܼܩܒܲܠ ܟܵܢܘܿܢ", "ܗܵܠܹܝܢ ܒܪܵܘܡ̇ܐ ܘܗܵܠܹܝܢ ܒܥܘܼܡܩܵܐ ܒܲܬܼܪܹܝܢ ܓܼܒܹ̈ܐ ܀", ":ܒܥܸܣܪܝܼܢ ܘܐܲܪܒܿܥܵܐ ܒܐܵܕܼܵܪ ܝܲܪܚܵܐ ܠܘܼܩܒܲܠ ܐܝܼܠܘܿܠ", "ܡܫܘܼܚܬܼܵܐ ܬܪܝܼܨܬܵܐ ܕܲܬܼܪܹܝܢ ܓܲܒܿܝܼ̈ܢ ܛܥܝܼܢܝܼܢ ܐܲܟܲܚ̄ܕܼ ܀", ":ܒܥܸܣܪܝܼܢ ܘܐܲܪܒܿܥܵܐ ܕܚܲܪ̈ܚܹܐ ܐܲܪܒܿܥܵܐ ܡܚܵܘܸܐ ܫܸܡܫܵܐ", "ܢܝܼܫܵܐ ܨܠܝܼܒܼܵܐ ܒܝܲܕܼ ܡܲܚܲܬܿܬܹܿܗ ܘܲܒܼܡܲܣܲܩܬܹܿܗ ܀", ":ܡܲܕܼܢܚܵܐ ܘܡܲܥܪܒܼܵܐ ܘܓܲܪܒܿܝܵܐ ܘܬܲܝܡܢܵܐ ܠܘܼܩܒܲܠ ܚܕܼܵܕܹ̈ܐ", "ܛܘܼܦܣܵܐ ܓܡܝܼܪܵܐ ܕܲܨܠܝܼܒܼܘܼܬܼܵܐ ܫܩܝܼܠܝܼܢ ܐܲܟܲܚ̄ܕܼ ܀", ":ܐܸܢ ܕܹܝܢ ܗܵܟܹܝܠ ܚܕܼܵܐ ܡܸܣܬܲܕܿܩܵܐ ܡ̣ܢ ܚܲܒܼܪ̈ܵܬܼܵܗ̇", "ܫܪܵܝܵܐ ܕܡܝܼܪܵܐ ܗܵܘܹ̇ܐ ܠܟܼܠܗܹܝܢ ܕܠܵܐ ܩܘܼܝܵܡܵܐ ܀", ":ܚܘܼܪ ܒܦܵܪܲܚܬܼܵܐ ܕܦܵܪܚܵܐ ܒܐܵܐܲܪ ܐܲܝܟܲܢ ܨܵܝܪܵܐ", "ܨܠܝܼܒܼܵܐ ܒܓܼܘܼܫܡܵܗ̇ ܘܲܡܚܵܘܝܵܐ ܠܹܗ ܠܥܹܝܢ ܣܲܓܿܝܼ̈ܠܹܐ ܀", ":ܡ̇ܬܿܚܵܐ ܪܹܫܵܗ̇ ܘܦܵܫ̇ܛܵܐ ܪܸ̈ܓܼܠܹܝܗ̇ ܘܦܵܪܣܵܐ ܓܸܦܝ̈ܗ̇", "ܘܟܸܢ ܡܙܲܝܲܚ ܠܵܗ̇ ܐܵܐܲܪ ܫܲܦܝܵܐ ܠܥܸܠ ܡ̣ܢ ܚܲܨܹܗ ܀", ":ܗܵܢܵܐ ܐ̄ܪܵܙܵܐ ܗ̄ܘ̣ ܕܟܼܠ ܡܲܢ ܕܡ̇ܘܕܸܿܐ ܒܢܝܼܫܹܗ ܕܝܼܫܘܿܥ", "ܦܵܪܲܚ ܣܵܠܹ̇ܩ ܒܝܘܿܡ ܢܘܼܚܵܡܵܐ ܠܪܵܘܡܵܐ ܕܲܠܥܸܠ ܀", ":ܘܡܲܢ ܕܠܵܐ ܥܵܡܹ̇ܕܼ ܘܪܸܫܹ̇ܡ ܨܠܝܼܒܼܵܐ ܥܲܠ ܦܲܪܨܘܿܦܹܗ", "ܦܵܐܹ̇ܫ ܒܐܲܪܥܵܐ ܘܡܸܬܿܬܿܚܸܕܼ ܒܐܲܦܵܘ̈ܗܝ ܬܲܪܥܵܐ ܕܪ̈ܲܚܡܹܐ ܀", ":ܐܵܦ ܐܝܼܠܵܢܹ̈ܐ ܥܲܡ ܙܲܪ̈ܥܘܿܢܹܐ ܥܲܡ ܟܠ ܓܸܢܣܝܼ̈ܢ", "ܛܥܝܼܢܝܝܼܢ ܢܝܼܫܵܐ ܕܐܲܪܒܿܥܵܐ ܓܲܒܹ̈ܐ ܕܦܲܓܼܪܵܐ ܨܠܝܼܒܼܵܐ ܀", ":ܢܸܩܪܘܿܒܼ ܗܵܟܹܝܠ ܠܣܸܦܪ̈ܲܝ ܪܘܼܚܵܐ ܘܢܸܚܙܸܐ ܢܝܼܫܹܗ", "ܟܲܕܼ ܡܸܬܼܒܲܕܸܿܩ ܡ̣ܢ ܩܕܼܵܡ ܕܵܪܹ̈ܐ ܒܐܝܼܕܼܵ ܕܟܹܐܢܹ̈ܐ ܀", ":ܐܲܒܼܪܵܡ ܣܵܗܹ̇ܕܼ ܕܐܲܝܟܲܢ ܩܲܒܿܠ ܡܘܼܠܟܵܢ ܐܲܪܥܵܐ", "ܡ̣ܢ ܐܲܠܵܗܵܐ ܕܲܫܦܝܼܥ ܚܘܼܒܹܿܗ ܥܲܠ ܒܲܝܬܵܝܘ̈ܗܝ ܀", ":ܝܵܪܬܿܘܼܬܼ ܐܲܪܥܵܐ ܩܲܒܸܿܠ ܐܲܒܼܪܵܐ ܒܝܲܕܼ ܫܘܼܘܕܵܝܹ̈ܐ", "ܕܟܲܕܼ ܡܸܫܬܲܪܲܪ ܒܗܲܝܡܵܢܘܼܬܼܵܐ ܢܸܗܘܸܐ ܡ̇ܪܵܗ̇ ܀", ":ܐܲܪܦܝܼ ܐܲܪܥܹܗ ܘܒܹܝܬܼ ܐܲܒܼܵܗܵܘ̈ܗܝ ܒܐܘܿܪ ܕܟܲܠܕܵܝܹ̈ܐ", "ܘܐܸܙܲܠ ܒܵܬܲܪ ܩܵܠܵܐ ܕܲܩܪ̣ܵܝܗܝ ܨܹܝܕܼ ܡܘܼܠܟܵܢܹܗ ܀", ":ܐܲܪܥܵܐ ܟܠܵܗ̇ ܕܐܵܡܘܿܪ̈ܵܝܹܐ ܡ̣ܠܲܟ ܕܝܵܗܹ̇ܒܼ ܠܹܗ", "ܗܵܘ̇ ܝܵ̇ܕܲܥ ܟܠ ܕܲܫܪܝܼܪ ܚܘܼܒܹܿܗ ܘܠܵܐ ܡܸܬܿܕܲܓܲܠ ܀", ":ܐܲܗܩܩܹܗ ܠܐܲܒܼܪܵܡ ܒܝܲܕܼ ܓܸܠܝܵܢܹܗ ܕܢܸܚܙܹܝܗ̇ ܠܐܲܪܥܵܐ", "ܟܲܕܼ ܦܵܩܹ̇ܕܼ ܠܹܗ ܕܲܢܗܲܠܸܟ ܒܵܗ̇ ܒܲܕܼܡܘܼܬܼ ܡܵܪܵܐ ܀", ":ܠܐܘܼܪܟܵܗ̇ ܗܵܟܹܝܠ ܐܵܦ ܠܲܦܬܼܵܝܵܗ̇ ܐܲܠܦܹܗ ܕܢܸܪܕܸܿܐ", "ܕܲܒܼܝܲܕܼ ܗܵܕܹܐ ܢܸܓܼܠܸܐ ܢܝܼܫܵܐ ܕܒܹܗ ܝܵܪܹܬܼ ܠܵܗ̇ ܀", ":ܨܠܝܼܒܼܵܐ ܨܵܪ ܗ̄ܘ̣ܵܐ ܒܝܲܕܼ ܗܲܠ̈ܟܼܵܬܹܗ ܟܲܕܼ ܝܵܪܹܬܼ ܠܵܗ̇", "ܕܢܵܘܕܲܥ ܠܹܗ ܒܹܗ ܕܲܒܼܗܵܢ ܢܝܼܫܵܐ ܝܵܪܹܬܼ ܐܲܪܥܵܐ ܀", ":ܚܵܙܘ ܝܗ̄ܘܼܕܼܵܝܹ̈ܐ ܕܐܲܝܝܟܲܢ ܪܲܫܡܹܗ ܪܹܫ ܫܲܪ̈ܒܼܵܬܼܟܼܘܿܢ", "ܠܛܘܼܦܣܵܐ ܪܲܒܵܐ ܕܢܝܼܫܵܐ ܨܠܝܼܒܼܵܐ ܒܐܲܪܥܵܐ ܕܝܼܪܸܬܼ ܀", ":ܕܘܼܡܝܵܐ ܕܪܵܘܡ̇ܐ ܫܩܝܼܠܵܐ ܐܲܪܥܵܐ ܕܝܼܪܸܬܼ ܐܲܒܼܪܵܡ", "ܗܵܘ̇ ܬܘܼܩܵܢܵܐ ܕܲܥܬܼܝܼܕܼ ܕܢܸܬܼܓܿܠܸܐ ܒܓܲܒܼܪܵܐ ܨܠܝܼܒܼܵܐ ܀", ":ܢܚܵܬܵܐ ܕܬܲܪܬܹܿܝܢ ܣܵܡ̣ ܠܲܫܡܲܝܵܐ ܡܲܠܟܵܐ ܕܪܵܘܡ̇ܐ", "ܘܒܼܵܗ̇ ܨܒܼܵܐ ܕܢܢܝܝܼܚ ܠܐܸܠܦܹܗ ܕܥܵܠܡܵܐ ܒܲܠܡܹܐܝܢ ܛܘܼܒܹ̈ܐ ܀", ":ܟܠܡܲܢ ܕܪܵܫܹ̇ܡ ܥܲܠ ܒܹܝܬܼ ܥܲܝܢܵܘ̈ܗܝ ܢܝܼܫܵܐ ܨܠܝܼܒܼܵܐ", "ܗܘ̤ ܥܵܐܹ̇ܠ ܠܵܗ̇ ܠܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀", ":ܕܵܡ̇ܝܵܐ ܠܗܵܕܹܐ ܐܵܦ ܦܸܠܐܬܼܵܐ ܕܲܠܘܵܬܼ ܐܝܼܣܚܵܩ", "ܕܡ̣ܢ ܣܲܝܒܿܘܼܬܼܵܐ ܘܡ̣ܢ ܥܲܩܪܘܼܬܼܵܐ ܗܘ̤ܵܐ ܡ̇ܘܠܵܕܹܗ ܀", ":ܣܠܸܩ̣ ܠܲܥܠܵܬܼܵܐ ܒܲܕܼܡܘܼܬܼ ܐܸܡܪܵܐ ܐܲܝܟ ܦܘܼܩܕܵܢܵܐ", "ܘܡ̣ܢ ܩܕܼܵܡ ܕܲܢܡܘܼܬܼ ܦܲܠܛܹܗ ܐܸܡܪܵܐ ܕܡ̣ܢ ܐܝܼܠܵܢܵܐ ܀", ":ܒܲܓܼܙܵܪ ܕܝܼܢܵܐ ܕܒܼܝܼܫܵܐ ܘܡ̇ܘܬܵܐ ܚܵܒܼܘ ܡ̇ܝܘܿܬܹ̈ܐ", "ܘܚܲܪܲܪ ܐܸܢܘܿܢ ܐܸܡܪܵܐ ܚܲܝܵܐ ܒܲܙܩܝܼܦܘܼܬܹܗ ܀", ":ܠܐܝܼܣܚܵܩ ܦܲܪܩܹܗ ܕܸܟܼܪܵܐ ܕܐܸܬܿܬܿܠܝܼ ܒܓܼܵܘ ܐܝܼܠܵܢܵܐ", "ܘܠܵܗ̇ ܠܲܒܼܪܝܼܬܼܵܐ ܦܲܪܩܵܗ̇ ܒܲܕܼܡ̇ܐ ܚܲܝܵܐ ܕܐܸܨܛܠܸܒܼ ܀", ":ܝܲܥܩܘܿܒܼ ܣܵܒܼܵܐ ܚ̣ܙܵܐ ܒܓܸܠܝܵܢܵܐ ܐܵܦ ܣܸܒܿܠܬܵܐ", "ܕܣܝܼܡܵܐ ܒܐܲܪܥܵܐ ܘܐܝܼܬܼܵܘܗܝ ܪܹܫܵܗ̇ ܠܥܸܠ ܒܲܡܫܲܝܵܐ ܀", ":ܗܵܢ ܓܸܠܝܵܢܵܐ ܐ̄ܪܵܙܵܐ ܐܝܼܬܼܵܘܗܝ ܕܓܲܒܼܪܵܐ ܨܠܝܼܒܼܵܐ", "ܕܒܹܗ ܒܲܨܠܝܼܒܼܵܐ ܣܵܠ̇ܩܝܼܢ ܐ̄ܢܵܫܵܐ ܠܪܵܘܡܵܐ ܕܲܠܥܸܠ ܀", ":ܒܲܪܸܟ ܝܲܥܩܘܿܒܼ ܐܲܟܼܡܵܐ ܕܝܼܠܸܦ ܡ̣ܢ ܓܸܠܝܵܢܵܐ", "ܘܚܵܘܝܼ ܐ̄ܪܵܙܵܐ ܕܲܨܠܝܼܒܼܘܼܬܼܵܐ ܒܲܒܼܢܲܝ̈ ܝܵܘܣܸܦ ܀", ":ܐܲܩܝܼܡ ܝܵܘܣܸܦ ܩܕܼܵܡ̇ܘܗܝ ܕܐܲܒܼܘܼܗܝ ܠܲܒܼܢܵܘ̈ܗܝ ܬܪ̈ܲܝܗܘܿܢ", "ܡ̣ܢ ܝܲܡܝܼܢܹܗ ܡܢܲܫܸܐ ܘܠܲܐܦܪܹܝܡ ܡ̣ܢ ܣܸܡܵܠܹܗ ܀", ":ܫܲܚܸܠܦ ܕܪ̈ܵܥܵܘܗܝ ܚܲܕܼ ܥܲܠ ܚܲܒܼܪܹܗ ܒܲܕܼܡܘܼܬܼ ܨܠܝܼܒܼܵܐ", "ܘܐܵܘܪܸܒ ܘܐܲܙܥܲܪ ܠܲܒܼܢܲܝ̈ ܝܵܘܣܸܦ ܒܢܝܼܫܵܐ ܨܠܝܼܒܼܵܐ ܀", ":ܠܐܲܦܪܹܝܡ ܐܵܘܪܸܒܼ ܒܝܲܕܼ ܝܲܡܢܹܗ ܐܲܒܼܘܼܢ ܝܲܥܩܘܿܒܼ", "ܘܲܒܼܣܸܡܵܠܹܗ ܐܲܙܥܲܪ ܠܐܲܚܘܼܗܝ ܕܐܝܼܬܼܵܘܗܝ ܒܘܼܟܼܪܵܐ ܀", ":ܗܵܢܵܐ ܐ̄ܪܵܙܵܐ ܗܵܐ ܐܸܬܼܦܲܫܲܩ ܒܓܲܒܼܪܵܐ ܨܠܝܼܒܼܵܐ", "ܕܐܵܘܪܸܒܼ ܐܸܢܘܿܢ ܠܥܲܡܡܹ̈ܐ ܫܝܼܛܹ̈ܐ ܕܲܥܡ݂ܲܕܼܘ ܒܲܫܡܹܗ ܀", "ܥܲܡܵܐ ܕܲܗܘ̤ܵܐ ܒܘܼܟܼܪܵܐ ܠܥܲܡܡܹ̈ܐ ܫܲܒܒܼܝܼܚܵܬܹ̈ܐ ܀", "ܙܥܲܪ ܒܲܨܠܝܼܒܼܵܐ ܘܲܗܘ̤ܵܐ ܫܝܼܛܵܐ ܒܡܲܪܵܚܘܼܬܹܗ ܀", ":ܒܹܗ ܒܲܨܠܝܼܒܼܵܐ ܪܫܲܡ̣ ܒܘܼܪ̈ܟܵܬܹܗ ܝܝܲܥܩܘܿܒܼ ܣܵܒܼܵܐ", "ܕܢܹܐܠܲܦ ܟܠܢܵܫ ܕܒܸܠܥܵܕܼ ܨܠܝܼܒܼܵܐ ܠܵܐ ܡܸܬܼܓܲܡܪ̈ܵܢ ܀", ":ܡ̣ܢ ܕܫܲܠܸܡ ܗ̄ܘ̣ܵܐ ܟܠܡܵܐ ܕܐܸܡ݂ܲܪ ܩܵܡ̣ ܡ̣ܢ ܥܲܪܣܹܗ", "ܘܐܵܕܿܝܼ ܠܡܵܪܹܗ ܘܦܲܪܥܹܗ ܣܸܓܼܕܿܬܼܵܐ ܥܲܠ ܪܹܫ ܚܘܼܛܪܹܗ ܀", ":ܐ̄ܪܵܙܵܐ ܓܲܠܝܵܐ ܕܐܵܦ ܗܘ̤ ܡ̇ܪܲܢ ܣܥ݂ܲܪ ܒܲܩܢܘܿܡܹܗ", "ܘܫܲܡܠܝܼ ܘܲܓܼܡ݂ܲܪ ܟܠܹܗ ܪܲܗܛܵܐ ܕܟܼܵܘܿܙܘܼܬܹܗ ܀", ":ܐܲܪܟܸܿܢ ܪܹܫܹܗ ܥܲܠ ܪܹܫ ܩܲܣܝܵܐ ܘܐܲܫܠܸܡ ܪܘܼܚܹܗ", "ܘܒܹܗ ܒܲܨܠܝܼܒܼܵܐ ܓܲܡܪܹܗ ܠܐ̄ܪܵܙܵܐ ܕܦܘܼܩܵܢܢ ܐ̄ܢܵܫܵܐ ܀", ":ܬܵܐ ܠܘܵܬܼ ܚܘܼܛܪܹܗ ܕܡܘܼܫܹܐ ܢܒܼܝܼܵܐ ܕܒܹܝܬܼ ܥܵܒܼܪܵܝܼܐ", "ܘܲܚܙܝܼ ܕܐܲܝܟܲܢ ܨܝܼܕ ܒܹܗ ܐ̄ܪܵܙܵܐ ܕܓܲܒܼܪܵܐ ܨܠܝܼܒܼܵܐ ܀", ":ܟܲܕܼ ܓܹܝܪ ܒܐܲܪܥܵܐ ܣܵܐܹ̇ܡ ܗ̄ܘ̣ܵܐ ܠܹܗ ܙܲܗܗܝܵܐ ܡܘܼܫܹܐ", "ܢܲܦܝܼܠܵܐ ܗ̄ܘ̣ܵܬܼ ܣܵܥܘܿܘܼܬܹܗ ܘܒܲܛܝܼܠܵܐ ܗ̄ܘ̣ܵܬܼ ܀", ":ܘܟܲܕܼ ܡܸܙܕܲܩܸܦ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ ܒܐܝܼܕܼܵܐ ܕܡܘܼܫܹܐ", "ܡܸܫܬܲܡܥܝܼܢ ܠܹܗ ܟܠܗܘܿܢ ܟܝܵܢܹ̈ܐ ܡܠܝܼܠܹ̈ܐ ܘܚܲܪ݁ܫܹܐ ܀", "ܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܒܐܝܼܕܲܐ ܕܡܘܼܫܹܐ ܠܐܲܪܥܵܐ ܕܡܸܨܪܹܝܢ:", "ܣܓܼܝܼ ܐܵܬܼ̈ܘܼܬܼܵܐ ܕܠܵܐ ܡܸܢܝܵܢܵܐ ܥܲܠ ܡܸܨܪ̈ܵܝܹܐ ܀", ":ܚܲܝܠܹ̈ܐ ܪܵܘܪ̈ܒܹܐ ܣܥ݂ܲܪ ܒܵܪܘܿܝܵܐ ܒܚܘܼܛܪܹܗ ܕܟܹܐܢܵܐ", "ܗܵܘ̇ ܕܲܛܥܝܼܢ ܗ̄ܘ̣ܵܐ ܐ̄ܪܵܙܵܐ ܕܩܲܝܣܵܐ ܕܲܨܠܝܼܒܼܘܼܬܹܗ ܀", ":ܐܲܪܝܼܡ ܡܘܼܫܹܐ ܚܘܼܛܪܵܐ ܕܒܼܐܝܼܕܼܵܘ̈ܗܝ ܠܘܼܩܒܲܠ ܝܡܵܐ", "ܘܦܲܠܓܹܗ ܒܝܲܡܵܐ ܘܩܵܡ̣ܘ ܗ̄ܘ̣ܵܘ ܡܲܝ̈ܵܐ ܒܲܕܼܡܘܼܬܼ ܫܘܼܪܵܐ ܀", ":ܗܲܠܸܟ ܥܲܡܵܐ ܒܥܘܼܡܩܵܐ ܕܡܲܝܵܐ ܕܠܵܐ ܒܲܥܝܵܕܼܵܐ", "ܘܲܢ̣ܣܲܒܼܘ ܡܸܢܫܹܠܚ ܚܪܘܼܪܹ̈ܐ ܓܡܝܼܪܹ̈ܐ ܕܠܵܐ ܣܘܼܟܵܝܵܐ ܀", ":ܐܵܦ ܡܸܨܪ̈ܵܝܹܐ ܕܐܲܡ̣ܪܲܚܘ ܘܲܪܕܲܦܸܘ ܒܵܬܲܪ ܥܲܡܵܐ", "ܐܲܪܝܼܡ ܚܘܼܛܪܹܗ ܘܛܲܒܲܥ ܐܸܢܘܿܢ ܒܡܸܨܥܲܬܼ ܝܲܡܵܐ ܀", ":ܡܸܚܕܼܵܐ ܗܵܟܹܝܠ ܕܐܸܬܿܬܿܪܝܼܡ ܨܠܝܼܒܼܵܐ ܥܲܠ ܓܵܓܼܘܼܠܬܵܐ", "ܕܲܝܘܹ̈ܐ ܟܠܗܘܿܢ ܛܒ݂ܲܥܘ ܒܲܨܠܝܼܒܼܵܐ ܐܲܝܟ ܕܲܒܼܝܲܡܵܐ ܀", ":ܐܲܝܟ ܡܸܨܪ̈ܵܝܹܐ ܛܒܲܥ̣ܘ ܡ̇ܪ̈ܘܿܕܹܐ ܒܓܲܒܼܪܵܐ ܨܠܝܼܒܼܵܐ", "ܘܛܲܠܸܩ ܐܸܢܘܿܢ ܚܲܝܠܹܗ ܪܲܒܵܐ ܡ̣ܢ ܓܵܘ ܬܹܒܹܝܠ ܀", ":ܝܗ̄ܘܼܕܼܵܝܝܘܼܬܼܵܐ ܘܫܵܡܪܲܝܘܼܬܼܵܐ ܥܲܡ ܚܲܢܦܘܼܬܼܵܐ", "ܫܪ̣ܵܐ ܒܲܨܠܝܼܒܹܗ ܡܲܠܟܵܐ ܣܓܼܝܼܕܼܵܐ ܘܐܲܡܠܸܟ ܥܲܠ ܟܠ ܀", ":ܒܙܲܒܼܢܵܐ ܕܲܗܘ̤ܵܐ ܩܪܵܒܵܐ ܪܲܒܵܐ ܠܲܥܡܲܠܩܵܝܹ̈ܐ", "ܙܲܩܦܹܗ ܡܘܼܫܹܐ ܠܘܼܩܒܲܠ ܥܡܵܠܹܝܩ ܠܚܘܼܛܪܵܐ ܕܒܼܐܝܼܕܹܗ ܀", ":ܟܲܕܼ ܡܸܬܼܪܟܸܢ ܗ̄ܘ̣ܵܐ ܚܘܼܛܪܵܐ ܕܒܼܐܝܼܕܹܗ ܬܵܩܹ̇ܦ ܥܡܵܠܹܝܩ", "ܘܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܝܵܪܹܒܼ ܥܲܡܵܐ ܒܝܲܕܼ ܙܵܟܼܘܼܬܼܵܐ ܀", ":ܗ̤ܘܲܝ̈ ܠܲܡ ܐܝܼܕܼܵܘ̈ܗܝ ܕܡܘܼܫܹܐ ܓܼܒܲܝܵܐ ܒܗܲܝܝܡܵܢܘܼܬܼܵܐ", "ܘܒܲܙܩܝܼܦܘܼܬܹܗ ܕܚܘܼܛܪܵܐ ܕܒܼܐܝܼܕܼܵܘ̈ܗܝ ܙܟܼܵܘ ܒܢܲܝ̈ ܥܲܡܹܗ ܀", ":ܝܼܫܘܿܥ ܒܲܪܢܘܿܢ ܒܐ̄ܪܵܙܹܗ ܕܝܼܫܘܿܥ ܙܟܼܵܐ ܠܥܡܵܠܹܝܩ", "ܘܐܲܒܼܗܸܬܼ ܐܸܢܘܿܢ ܒܬܼܘܼܩܦܵܐ ܕܙܲܝܢܵܐ ܕܚܘܼܛܪܹܗ ܕܡܘܼܫܹܐ ܀", ":ܒܪܵܐ ܕܐܲܠܵܗܵܐ ܝܼܫܘܿܥ ܡܲܠܟܲܢ ܙܟܼܵܐ ܒܲܨܠܝܼܒܼܵܐ", "ܘܒܲܙܩܝܼܦܘܼܬܹܗ ܚܵܒܼ ܣܵܛܵܢܵܐ ܘܲܒܼܛܸܠ ܡ̇ܘܬܵܐ ܀", ":ܡܘܼܫܹܐ ܕܥܲܒܼܕܵܐ ܗ̄ܘ̣ ܐ̄ܪܵܙܵܐ ܛܥܝܼܢ ܗ̄ܘ̣ܵܐ ܕܲܨܠܝܼܒܼܘܼܬܼܵܐ", "ܘܝܼܫܘܿܥ ܕܐܝܼܬܼܵܘܗܝ ܡ̇ܪܹܐ ܐ̄ܪ̈ܵܙܹܐ ܙܩܝܼܦܵܐ ܛܲܥ̣ܢܹܗ ܀", ":ܗܵܠܹܝܢ ܐ̄ܪ̈ܵܙܹܐ ܒܚܘܼܛܪܹܗ ܪܫܲܡ̣ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ", "ܘܒܲܨܠܝܼܒܼܘܼܬܹܗ ܕܒܲܪ ܐܲܠܵܗܵܐ ܫܩ݂ܲܠܘ ܫܘܼܠܵܡܵܐ ܀", ":ܒܩܲܝܣܵܐ ܕܡܲܪܝܼܪ ܚܲܠܝܼ ܡܘܼܫܹܐ ܡܲܝ̈ܵܐ ܒܡܘܼܪܲܬܼ", "ܘܬܸܫܬ݂ܼܿܝ ܥܲܡܵܐ ܘܐܸܬܼܦܲܝܲܓܼ ܗ̄ܘ̣ܵܐ ܡ̣ܢ ܨܲܗܝܘܼܬܹܗ ܀", ":ܨܠܝܼܒܹܗ ܕܝܼܫܘܿܥ ܚܲܠܝܼ ܥܲܡܡܹ̈ܐ ܕܡܲܪܝܼܪܝܼܢ ܗ̣̄ܘܵܘ", "ܘܐܲܩܢܝܼ ܐܸܢܘܿܢ ܛܲܥܡܵܐ ܚܲܠܝܵܐ ܕܫܸܡ ܒܵܪܘܿܝܵܐ ܀", ":ܒܚܸܘܝܵܐ ܕܲܙܩܲܦ̣ ܡܘܼܫܹܐ ܒܡܲܕܼܒܿܪܵܐ ܡ̇ܢܵܐ ܢܹܐܡܲܪ", "ܕܲܡܚܵܘܸܐ ܠܹܗ ܠܐ̄ܪܵܙ ܓܸܠܝܵܢܹܗ ܕܓܲܒܼܪܵܐ ܨܠܝܼܒܼܵܐ ܀", ":ܚܸܘܝܵܐ ܗܵܟܹܝܠ ܕܲܢܚܵܫܵܐ ܗ̄ܘ̣ܵܐ ܗܵܘ̇ ܕܐܸܬܿܬܲܩܲܢ", "ܕܒܲܙܩܝܼܦܘܼܬܹܗ ܐܲܚܝܼ ܠܥܲܡܵܐ ܡ̣ܢ ܚܲܪ̈ܡ̇ܢܹܐ ܀", ":ܒܲܡܬܼܝܼܚܘܼܬܹܗ ܕܚܸܘܝܵܐ ܚܲܪܫܵܐ ܚܝ̣ܵܘ ܥܸܒܼܪ̈ܵܝܹܐ", "ܘܒܹܗ ܐܸܬܼܦܲܠܲܛܘ ܡ̣ܢ ܢܘܼܟܼ̈ܬܵܬܼܵܐ ܕܚ̈ܘܵܘܵܬܼܵܐ ܀", ":ܐ̄ܪܵܙܵܐ ܪܲܒܵܐ ܕܓܼܒܼܪܵܐ ܙܩܝܼܦܵܐ ܫܩܝܼܠ ܗ̄ܘ̣ܵܐ ܚܸܘܝܵܐ", "ܘܒܲܨܠܝܼܒܼܘܼܬܹܗ ܡܲܐܣܸܐ ܟܹܐܒܹ̈ܐ ܡ̣ܢ ܚܵܫܘܿܫܹ̈ܐ ܀", ":ܥܲܠ ܓܵܓܼܘܼܠܬܵܐ ܐܸܙܕܿܩܸܦ ܐܵܦ ܗܘ̤ ܒܲܕܼܡܘܼܬܼ ܚܸܘܝܵܐ", "ܕܢܸܦܪܘܿܩ ܐ̄ܢܵܫܵܐ ܡ̣ܢ ܟܘܼܪܗܵܢܵܐ ܕܡܸܪܲܬܼ ܫܹܐܕܹ̈ܐ ܀", ":ܓܸܢܣܹܗ ܕܐܵܕܼܵܡ ܕܢܲܟܼܬܹܿܗ ܚܸܘܝܵܐ ܒܹܝܬܼ ܐܝܼܠܵܢܹ̈ܐ", "ܚܵܪ̣ ܒܲܨܠܝܼܒܼܵܐ ܘܲܩܢ̣ܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܚܘܼܪܘ ܒܐܹܠܝܼܫܵܥ ܥܒܼܝܼܵܐ ܕܪܘܼܚܵܐ ܡ̇ܢܵܐ ܫܲܡܠܝܼ", "ܟܲܕܸ ܡܢܲܚܸܢ ܠܹܗ ܠܝܼܚܝܼܕܼܵܝܵܗ̇ ܕܫܝܼܠܘܿܡܵܝܬܵܐ ܀", ":ܐܲܡܝܼܪ ܗܵܟܹܝܠ ܕܲܢܦܲܠ ܢܒܼܝܼܵܐ ܠܥܸܠ ܡ̣ܢ ܛܲܠܝܵܐ", "ܘܲܦܫ݂ܲܛ ܪܸ̈ܓܼܠܵܘܗܝ ܘܲܡ̣ܬܲܚ ܐܝܼܕܼܵܘ̈ܗܝ ܒܲܕܼܡܘܼܬܼ ܨܠܝܼܒܼܵܐ ܀", ":ܩܵܡ̣ ܐܹܠܝܼܫܫܵܥ ܡܸܢܹܗ ܕܡܝܼܬܼܵܐ ܟܲܕܼ ܚܲܡ̣ ܒܸܣܪܹܗ", "ܘܫܲܪܝܼ ܨܵܐܲܪ ܨܠܝܼܒܹܗ ܕܝܼܫܘܿܥ ܒܝܲܕܼ ܗܲܠ̈ܟܼܵܬܹܗ ܀", ":ܒܒܲܝܬܵܐ ܗܲܠܸܟ ܚܕܼܵܐ ܠܟܼܵܐ ܠܐܘܼܪܟܹܿܗ ܚܕܼܵܐ ܠܲܦܬܼܵܝܹܗ", "ܕܲܒܼܗܵܢ ܢܝܼܫܵܐ ܢܦܲܠܸܛ ܡܝܼܬܼܵܐ ܡ̣ܢ ܝܲܕܼ ܡ̇ܘܬܵܐ ܀", ":ܐܸܬܼܡܬܲܚ ܢܒܼܝܼܵܐ ܥܠܵܘܗܝ ܬܘܼܒܼ ܕܡܝܼܬܼܵܐ ܬܠܵܬܼ ܙܲܒܼ̈ܢܵܬܼܵܐ", "ܘܟܸܢ ܐܸܬܼܦܵܘܲܩ ܡܝܼܬܼܵܐ ܘܲܚ̣ܝܵܐ ܘܩܵܡ̣ ܥܲܠ ܪܸ̈ܓܼܠܵܘܗܝ ܀", ":ܬܠܵܬܼ ܙܲܒܼ̈ܢܵܬܼܵܐ ܬܠܝܼܬܼܵܝܘܼܬܼܵܐ ܪܫܲܡ̣ ܥܲܠ ܛܲܠܝܵܐ", "ܛܘܼܦܣܵܐ ܪܲܒܵܐ ܕܒܹܗ ܡܸܬܼܢܲܚܡܝܼܢ ܟܠܗܘܿܢ ܡܝܼ̈ܬܹܐ ܀", ":ܗܵܝ̇ ܕܐܲܡܝܼܪܵܐ ܕܐܸܬܼܡܬܲܚ ܢܒܼܝܼܵܐ ܠܥܸܠ ܡ̣ܢ ܡܝܼܬܼܵܐ", "ܐ̄ܪܵܙܹܗ ܕܡܵܪܲܢ ܕܲܥܬܼܝܼܕܼ ܕܢܸܬܼܡܬܲܚ ܥܲܠ ܪܹܫ ܩܲܝܣܵܐ ܀", ":ܒܛܘܼܦܵܣܹ̈ܐ ܗܵܠܹܝܢ ܐܸܫܟ݂ܲܚ ܢܒܼܝܼܵܐ ܕܢܲܚܸܐ ܡܝܼܬܼܵܐ", "ܕܲܢܚܵܘܸܐ ܠܲܢ ܕܲܒܼܗܵܢ ܐ̄ܪܵܙܵܐ ܩܵܝ̇ܡܝܼܢ ܡܝܼܬܹ̈ܐ ܀", ":ܪܲܒܵܐ ܗ̄ܝܼ ܗܵܟܹܝܠ ܐܵܦ ܡ̣ܢ ܟܠܗܹܝܢ ܗܵܕܹܐ ܕܲܗܘ̤ܵܬܼ", "ܟܲܕܼ ܢܦܲܠ̣ ܦܲܪܙܠܵܐ ܡ̣ܢ ܒܢܲܝ̈ ܢܒܼܝܹ̈ܐ ܒܥܘܼܡܩܵܐ ܕܡܲܝܹ̈ܐ ܀", ":ܟܬܼܝܼܒܼ ܠܲܡ ܕܲܦܣܲܩ̣ ܢܒܼܝܼܵܐ ܩܲܣܝܵܐ ܘܐܲܡܝܼ ܬܲܡ̇ܢ", "ܘܛܲܒ݂ܲܥ ܘܛܵܦ̣ ܗ̄ܘ̣ܵܐ ܦܲܪܙܠܵܐ ܠܥܸܠ ܡ̣ܢ ܡܲܝܝ̈ܵܐ ܀", ":ܚܙ̣ܵܘ ܬܸܡܘܼܪܬܵܐ ܗܵܝ̇ ܕܒܹܐܠܝܼܫܵܥ ܡܸܬܼܚܵܘܝܵܐ ܗ̄ܘ̣ܵܬܼ", "ܕܲܒܼܐ̄ܪܵܙ ܡ̇ܪܹܗ ܐܲܣܓܿܝܼ ܚܲܝܠܹ̈ܐ ܒܹܝܬܼ ܥܵܒܼܪ̈ܵܝܝܹܐ ܀", ":ܒܲܕܼܡܘܼܬܼ ܦܲܪܙܠܵܐ ܛܒ݂ܲܥ ܗ̄ܘ̣ܵܐ ܟܝܵܢܲܢ ܒܗܵܘܬܼܵܐ ܕܡܵܘܬܵܐ", "ܘܲܢܚܸ݂ܬܼ ܨܠܝܼܒܼܵܐ ܘܲܣܠܸ݂ܩ ܓܸܢܣܲܢ ܠܥܸܠ ܡ̣ܢ ܡ̇ܘܬܵܐ ܀", ":ܒܪ̣ܵܐ ܕܐܲܠܵܗܵܐ ܢܚܸ݂ܬܼ ܒܲܨܠܝܼܒܹܗ ܠܝܲܡܵܐ ܕܲܫܝܘܿܠ", "ܘܲܣܠܸܩ̣ܘ ܡܝܼܬܹ̈ܐ ܡ̣ܢ ܨܵܡܲܪܬܵܐ ܕܡ̇ܝܘܿܬܼܘܼܬܼܵܐ ܀", ":ܒܩܲܝܣܵܐ ܨܠܝܼܒܼܵܐ ܙܟܼܵܘ̣ ܡ̇ܝܘܿܬܹ̈ܐ ܕܚܵܒܼ݂ܘ ܒܐܝܼܠܵܢܵܐ", "ܘܲܚܠܵܦ ܚܵܘܒܿܬܼܵܐ ܕܡ̣ܢ ܐܝܼܠܵܢܵܐ ܚܝ̣ܵܘ ܒܲܨܠܝܼܒܼܵܐ ܀", ":ܐܲܝܢܵܐ ܕܡܲܡܪܲܚ ܘܡܸܬܼܚܪܸܐ ܠܘܼܩܒܲܠ ܗܵܠܹܝܢ ܐ̄ܪ̈ܵܙܹܐ", "ܝܵ̇ܕܲܥܥ ܗܵܢܵܐ ܕܚܸܪܝܵܝܘܬܹܗ ܠܵܘ ܠܘܵܬܲܢ ܗ̄ܝܼ ܀", ":ܠܘܼܩܒܲܠ ܡ̇ܪܹܗ ܕܲܪܫܲܡ̣ ܐ̄ܪ̈ܵܙܵܘܗܝ ܒܟܼܠܗܘܿܢ ܕܵܪܹ̈ܐ", "ܥܲܡܹܗ ܡܲܩܪܸܻܒܼ ܠܘܼܩܒܲܠ ܛܘܼܦܵܣܵܘ̈ܗܝ ܢܘܼܟܼܪܵܝܵܐ ܀", ":ܢܹܐܡܲܪ ܡܸܟܸܿܝܠ ܠܘܼܩܒܲܠ ܚܲܢܦܹ̈ܐ ܘܥܲܡ ܝܗ̄ܘܼܕܼܵܝܹ̈ܐ", "ܕܲܒܲܥܲܛܠܘܼܬܗܘܿܢ ܡܒܲܙܚܝܼܢ ܐܲܟܲܚ̄ܕܼ ܒܟܼܵܪܘܿܙܘܼܬܲܢ ܀", ":ܣܒ݂ܲܪܘ ܛܵܥܲܝ̈ܵܐ ܕܥܹܕܲܬܼ ܩܘܼܕܼܫܵܐ ܠܩܲܝܣܵܐ ܣܵܓܼ̇ܕܵܐ", "ܘܠܹܗܘ̣ ܡܝܲܩܪܵܐ ܐܲܝܟ ܐܲܠܵܗܵܐ ܚܠܵܦ ܐܲܠܵܗܵܐ ܀", ":ܡܸܛܠ ܕܗܸܢܘ̣ܿܢ ܣܓܸܕܼܘ ܠܲܒܼܝܼܕܹ̈ܐ ܚܠܵܦ ܥܵܒܼ̇ܘܿܕܼܵܐ", "ܩܵܡ̣ܘ ܒܲܥܫܘܼܩܝܵܐ ܘܲܡܨܨܲܚܹܝܢ ܠܲܢ ܒܩܲܝܣܵܐ ܨܠܝܼܒܼܵܐ ܀", ":ܛܵܥܹ̇ܝܢ ܟܬܼܝܼܫܹ̈ܐ ܒܕܲܓܵܠܘܼܬܹܗ ܕܐܵܟܹ̇ܠܩܲܪܨܵܐ", "ܘܓܼܵܣܹ̇ܝܢ ܥܵܘ̣ܠܵܐ ܡܲܪܝܼܪܵܐܝܼܬܼ ܥܲܠ ܫܲܪܝܼܪܹ̈ܐ ܀", ":ܠܵܘ ܠܲܡܠܘܿܠܵܐ ܡܸܬܼܚܲܙܝܵܢܵܐ ܣܵܓܼ̇ܕܵܐ ܥܹܕܲܬܵܐ", "ܐܸܠܵܐ ܠܢܝܼܫܵܐ ܕܡܲܠܟܵܐ ܨܠܝܼܒܼܵܐ ܕܲܙܟܼܵܐ ܒܩܲܝܣܵܐ ܀", ":ܐܸܢ ܕܹܝܢ ܠܩܲܝܣܵܐ ܣܵܓܼ̇ܕܵܐ ܥܹܕܿܬܵܐ ܐܲܟܼܡܵܐ ܕܲܣܒ݂ܲܪܘ", "ܠܡܵܢܵܐ ܐܵܦ ܡ̣ܢ ܐܵܕܼܫܹ̈ܐ ܐ̄ܚܪ̈ܵܢܹܐ ܨܠܝܼܒܼܵܐ ܀", ":ܡ̣ܢ ܟܠ ܐܵܕܼܫܝܼ̈ܢ ܙܥܘܿܪ̈ܒܹܐ ܘܪܵܘܪ̈ܒܹܐ ܐܵܦ ܝܲܩܝܼܪܹ̈ܐ", "ܥܵܒܼ̇ܕܵܐ ܥܹܕܿܬܵܐ ܨܲܠܡܹܗ ܓܲܠܝܵܐ ܕܡܲܠܟܵܐ ܟܲܣܝܵܐ ܀", ":ܒܢܝܼܫܹܗ ܚܲܝܵܐ ܩܢܸܐ ܙܵܟܼܘܼܬܼܵܐ ܠܒܼܝܼܟܼܵܐ ܓܵܘܣܵܐ", "ܘܲܡܢܲܫܩܵܐ ܠܹܗ ܒܚܘܼܒܵܐ ܕܲܟܼܝܵܐ ܕܠܵܐ ܦܘܼܠܵܓܼܵܐ ܀", ":ܠܵܐ ܛܥܵܬ̤ ܥܹܕܿܬܵܐ ܠܵܐ ܒܐܝܼܠܵܢܹ̈ܐ ܐܵܦܠܵܐ ܒܨܲܠܡܹ̈ܐ", "ܘܠܵܐ ܒܲܡܠ̈ܘܿܠܹܐ ܘܒܼܵܐܕܼܫܹ̈ܐ ܕܲܗܘ̤ܵܘ ܡܸܛܠ ܐ̄ܢܵܫܵܐ ܀", ":ܟܲܕܼ ܣܵܓܼ̇ܕܵܐ ܠܹܗ ܠܢܝܼܫܵܐ ܚܲܝܵܐ ܐܲܝܟܵܐ ܕܲܪܫܝܼܡ", "ܠܡܵܪܲܢ ܣܵܓܼ̇ܕܵܐ ܘܠܵܘ ܠܲܡܠ̈ܘܿܠܹܐ ܡܸܬܼܚܲܒܿܠܵܢܹ̈ܐ ܀", ":ܥܲܡܵܐ ܦܲܩܪܵܐ ܕܲܝܗܘܼܕܵܝܹ̈ܐ ܣܓܸܕܼܘ ܠܲܦܬܲܟܼܪܹ̈ܐ", "ܘܝܲܩܲܪܘ ܨܲܠܡܹ̈ܐ ܘܨܲܚܝܼܘ ܠܡܵܪܵܐ ܕܲܦܪ݂ܲܩ ܐܸܢܘܿܢ ܀", ":ܗܵܟܲܢ ܐܸܡ݂ܲܪܘ ܩܕܼܵܘ ܗܵܘ̇ ܥܸܓܼܠܵܐ ܕܲܥܒ݂ܲܕܼܘ ܒܚܘܿܪܝܼܒܼ", "ܟܲܕܼ ܣܵܓܼ̇ܕܼܝܼܢ ܠܹܗ ܘܲܡܝܲܩܪܝܼܢ ܠܹܗ ܐܲܝܟ ܐܲܠܵܗܵܐ ܀", ":ܗܵܢܵܘ̇ ܡ̇ܪܵܟ ܐܘܿ ܝܼܣܪܵܝܹܠ ܐܸܡ݂ܲܪܘ ܥܲܛܠܹ̈ܐ", "ܘܗܵܢܵܘ̇ ܕܦܲܪ̣ܩܵܟ ܡ̣ܢ ܓܵܘ ܡܸܨܪܹܝܢ ܡ̣ܢ ܥܲܒܼܕܿܘܼܬܼܵܐ ܀", ":ܓܠܝܼܦܹ̈ܐ ܘܨܲܠܡܹ̈ܐ ܝܲܩܲܪ ܥܲܡܵܐ ܪܫܝܼܡ ܒܲܟܼܬܼܵܒܹ̈ܐ", "ܘܗܵܐ ܡܸܬܼܩܲܛܪܓܼܵܐ ܛܵܠܘܿܡܘܼܬܹ̈ ܡ̣ܢ ܓܵܘ ܣܸܦܪܹ̈ܐ ܀", "ܫܪܝܼܚ ܗ̄ܘ̣ܵܐ ܠܸܒܹܿܗ ܕܥܲܡܵܐ ܥܲܛܠܵܐ ܒܵܬܲܪ ܫܹܐܕܹ̈ܐ:", "ܘܡܸܛܠ ܗܵܢܵܐ ܐܲܚܸܒܼ ܨܲܠܡܹ̈ܐ ܒܕܼܘܼܟܲܬܼ ܚܲܝܵܘ̈ܗܝ ܀", ":ܚܲܢܦܹ̈ܐ ܟܠܗܘܿܢ ܣܛ̣ܵܘ ܡ̣ܢ ܐܘܼܪܚܵܐ ܕܫܲܦܝܵܐ ܘܕܲܟܼܝܵܐ", "ܘܲܣܓܸܕܼܘ ܠܟܹܐܦܹ̈ܐ ܘܲܠܚܲܝ̈ܘܵܬܼܵܐ ܘܐܵܦ ܠܐܝܼܠܵܢܹ̈ܐ ܀", ":ܝܲܩܲܪܘ ܐܸܢܘܿܢ ܐܲܝܟ ܕܠܲܐܠܵܗܵܐ ܒܦܘܼܠܚܵܢܲܝܝ̈ܗܘܿܢ", "ܘܫܲܡܸܫܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܕܡܲܠ݁ܝܵܢ ܪܘܼܫܥܵܐ ܀", ":ܚܙ̣ܸܵܘ ܢܲܗܝܼܪܹ̈ܐ ܕܲܒܼܪ̣ܵܐ ܒܚܲܝܠܹܗ ܡܲܬܼܩܸܢ ܟܠܵܐ", "ܘܲܛܥ̣ܵܘ ܘܲܣܓܸܕܼܘ ܩܕܼܵܡ ܫܲܬܿܝܼܩܹ̈ܐ ܐܲܝܟ ܕܠܲܐܠܵܗܵܐ ܀", ":ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܚܲܕܼܘ", "ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܲܒܼ ܠܲܒܼܢܲܝ̈ܢܵܫܵܐ ܀", ":ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܓܲܕܸܘ", "ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܼܒܼ ܠܲܒܼܢܲܝ̈ܢܵܫܵܐ ܀", ":ܚܵܣ ܠܵܗ̇ ܠܥܹܕܿܬܵܐ ܕܬܼܵܘܕܸܿܐ ܒܗܵܠܹܝܢ ܐܲܝܟ ܟܵܦܘܿܪܹ̈ܐ", "ܘܚܵܣ ܠܵܗ̇ ܕܬܸܩܢܸܐ ܕܘܼܡܝܵܐ ܢܕܼܝܼܕܼܵܐ ܕܲܒܼܢܲܝ̈ ܛܘܼܥܝܲܝ ܀", ":ܠܢܼܫܹܗ ܕܡ̇ܪܲܢ ܕܒܹܗ ܐܸܬܼܡܲܟܼܪܲܬ̤ ܡܩܲܠܣܵܐ ܒܫܘܼܒܼܚܵܐ", "ܘܲܡܝܲܩܪܵܐ ܠܹܗ ܐܲܝܟ ܕܲܠܛܲܒܼܥܵܐ ܕܲܡܠܸܟ ܡܲܠ̈ܟܹܿܐ ܀", ":ܡܸܕܸܿܡ ܕܡܲܠܟܵܐ ܡܝܲܩܲܪ ܥܲܠ ܟܠ ܡܸܛܠ ܡܲܠܟܵܐ", "ܘܐܸܢܗܘ̤ ܕܫܝܼܛ ܗ̄ܘ̣ ܡܸܛܠ ܡܲܠܟܵܐ ܐܸܬܼܝܲܩܲܪ ܠܹܗ ܀", ":ܩܲܝܣܵܐ ܨܠܝܼܒܼܵܐ ܟܲܕܼ ܒܲܟܼܝܵܢܹܗ ܒܨܝܼܪܵܐ ܐܝܼܬܼܵܘܗܝ", "ܐܸܠܵܐ ܒܥܸܠܬܹܗ ܛܵܒܼ ܝܲܩܝܼܪ ܗ̄ܘ̣ ܡܸܛܠ ܝܼܫܘܿܥ ܀", ":ܚܵܬܼܡ̇ܐ ܐܝܼܬܼܵܘܗܝ ܨܠܝܼܒܹܗ ܕܝܼܫܘܿܥ ܠܗܲܝܡܵܢܘܼܬܲܢ", "ܕܒܹܗ ܐܸܬܼܓܲܡܪܲܬ̤ ܡܕܲܒܿܪܵܢܘܼܬܹܗ ܚܠܵܦ ܦܘܼܪܩܵܢܲܢ ܀", ":ܐܵܦ ܕܹܝܢܵܪܵܐ ܕܲܛܥܝܼܢ ܨܲܠܡܵܐ ܕܡܲܠܟܵܐ ܕܐܲܪܥܵܐ", "ܗܵܐ ܡܩܲܒܿܠܝܼܢ ܠܹܗ ܢܒܲܝ̈ ܐܘܼܚܵܕܼܵܢܵܐ ܐܲܝܟ ܕܲܠܡܲܠܟܵܐ ܀", ":ܡܸܛܠ ܥܸܠܬܼܵܐ ܕܛܲܒܼܥܵܐ ܕܡܲܠܟܵܐ ܝܲܩܝܼܪ ܥܲܠ ܟܠ", ":ܘܡܲܢ ܕܠܹܗ ܡܲܣܠܸܐ ܠܡܲܠܟܵܐ ܕܐܝܼܬܼܵܘܗܝ ܕܝܼܠܹܗ", ":ܒܗܵܢܵܐ ܛܲܟܼܣܵܐ ܢܝܼܫܵܐ ܣܓܼܝܼܕܼܵܐ ܕܲܨܠܝܼܒܼܘܼܬܼܵܐ", "ܛܥܝܼܢ ܒܲܚܙܵܬܹܗ ܨܲܠܡܹܗ ܪܲܒܵܐ ܕܡܲܠܟܵܐ ܡܫܝܼܚܵܐ ܀", ":ܠܚܲܬܼܢܵܐ ܕܡܲܠܟܵܐ ܘܲܠܨܘܼܪ̈ܵܬܼܵܐ ܕܲܟܼܬܼܝܼ̈ܒܼܵܬܹܗ", "ܡܢܲܫܩܝܼܢ ܐ̄ܢܵܫܵܐ ܘܲܡܝܲܩܪܝܼܢ ܠܹܗ ܐܲܝܟ ܕܲܠܡܲܠܟܵܐ ܀", ":ܛܝܼܢܵܐ ܫܝܼܛܵܐ ܐܵܦ ܩܲܪܛܲܝܣܵܐ ܡܸܕܸܿܡ ܕܲܒܼܨܝܼܪ", "ܫܝܼܛ ܒܲܟܼܝܵܢܹܗ ܘܠܵܘ ܚܫܝܼܒܼ ܡܸܕܸܿܡ ܠܘܵܬܼ ܝܵܕܼܘܿܥܹ̈ܐ ܀", ":ܡ̇ܐ ܓܹܝܪ ܕܪܵܫܹ̇ܡ ܡܲܠܟܵܐ ܡܸܠܵܘ̈ܗܝ ܒܓܼܵܘ ܩܲܪܛܲܝܣܵܐ", "ܝܲܩܪܹܗ ܟܠܢܵܫ ܐܲܝܟ ܕܠܲܡܠܘܿܠܵܐ ܘܕܲܗܒܼܵܐ ܣܢܝܼܢܵܐ ܀", ":ܛܝܼܢܵܐ ܫܝܼܛܵܐ ܡܸܕܼܪܵܐ ܪܲܦܝܵܐ ܕܡ̣ܢ ܓܵܘ ܐܲܪܥܵܐ", "ܡܵܐ ܕܛܵܒܼ̇ܥܝܼܢ ܠܹܗ ܡܲܠ̈ܟܹܿܐ ܕܐܲܪܥܵܐ ܩܢܸܐ ܬܸܫܒܿܘܿܚܬܵܐ ܀", ":ܡ̇ܐ ܕܡܸܫܬܲܕܲܪ ܣܲܩܪܵܐ ܕܡܲܠܟܵܐ ܒܛܲܒܼܥܵܐ ܕܐܝܼܕܼܵܘ̈ܗܝ", "ܩܵܐܹ̇ܡ ܟܠܢܵܫ ܘܲܡܢܲܫܸܩ ܠܹܗ ܐܲܝܟ ܕܲܠܡܲܠܟܵܐ ܀", "ܒܛܲܒܼܥܵܐ ܕܲܫܡܹܗ ܡܚܵܘܸܐ ܡܲܠܟܵܐ ܫܘܼܘܕܵܝ ܡܸܠܵܘ̈ܗܝ:", "ܘܠܵܐ ܡܸܫܬܲܕܲܪ ܡܸܕܸܿܡ ܒܐܝܼܕܵܘ̈ܗܝ ܠܒܲܪ ܡ̣ܢ ܛܲܒܼܥܹܗ ܀", ":ܟܡܵܐ ܓܹܝܪ ܡ̇ܕܹܝܢ ܫܲܪܝܼܪ ܛܲܒܼܥܹܗ ܕܝܼܫܘܿܥ ܡܲܠܟܲܢ", "ܕܚܲܬܸܿܡ ܡܸܠܵܘ̈ܗܝ ܒܛܲܒܼܥܵܐ ܪܲܒܵܐ ܕܲܨܠܝܼܒܼܘܼܬܹܗ ܀", ":ܗܲܠܸܟ ܒܐܲܪܥܵܐ ܘܫܲܠܸܡ ܟܠܵܗ̇ ܡܕܲܒܿܪܵܢܘܼܬܹܗ", "ܘܚܵܘܝܼ ܫܪܵܪܵܐ ܕܫܘܼܘܕܵܝ ܡܸܠܵܘ̈ܗܝ ܒܲܙܩܝܼܦܘܼܬܹܗ ܀", ":ܐܸܢ ܕܹܝܢ ܛܲܒܼܥܹ̈ܐ ܕܡܲܠ̈ܟܹܿܐ ܕܙܲܒܼܢܵܐ ܡܝܲܩܪܝܼܢ ܒܐܲܪܥܵܐ", "ܟܡܵܐ ܟܹܝܬܼ ܢܝܲܩܲܪ ܠܛܲܒܼܥܵܐ ܨܠܝܼܒܼܵܐ ܕܡܲܠܟܵܐ ܕܪܵܡ̇ܐ ܀", ":ܐܸܢܕܲܝܹܢ ܥܲܡܡܹ̈ܐ ܡܢܲܫܩܝܼܢ ܘܣܵܓܼ̇ܕܿܝܼܢ ܠܛܲܒܼܥܵܐ ܕܡܲܠ̈ܟܹܿܐ", "ܝܲܬܿܝܼܪ ܦܲܐܝܵܐ ܕܠܹܗ ܠܲܨܠܝܼܒܼܵܐ ܢܝܲܩܲܪ ܟܠܢܵܫ ܀", ":ܢܲܫܸܩܘ ܘܲܣܓܼܘܿܕܼܘ ܠܢܝܼܫܹܗ ܕܝܼܫܘܿܥ ܡܸܛܠ ܝܼܫܘܿܥ", "ܕܒܹܗ ܬܸܬܼܚܲܪܪܘܼܢ ܡ̣ܢ ܢܸܟܼܝܵܢܵܘ̈ܗܝ ܕܐܵܟܹ̇ܠܩܲܪܨܵܐ ܀", ":ܚܵܬܼܡܹܗ ܕܡ̇ܪܲܢ ܨܠܝܼܒܼܵܐ ܐܝܼܬܼܵܘܗܝ ܩܢܸܐ ܙܵܟܼܘܼܬܼܵܐ", "ܕܒܹܗ ܢܦ݂ܲܠ ܡ̇ܘܬܵܐ ܘܒܸܛܠܲܬ̤ ܛܘܼܥܝܲܝ ܡ̣ܢ ܥܵܡܲܪܬܵܐ ܀", ":ܠܗܵܢܵܐ ܢܝܼܫܵܐ ܩܲܒܼܥܹܗ ܒܥܹܕܿܬܹܿܗ ܡܲܠܟܵܐ ܣܓܼܝܼܕܼܵܐ", "ܕܠܹܗ ܢܸܬܼܩܲܪܒܼܘܼܢ ܐܲܝܟ ܕܲܠܨܲܠܡܵܐ ܕܲܡܠܸܟ ܡܲܠ̈ܟܹܿܐ ܀", ":ܒܹܗ ܡܸܬܼܩܲܕܿܫܝܼܢ ܐܵܦ ܡܸܬܼܓܲܙܪܝܼܢ ܥܲܡܡܹ̈ܐ ܥܘܼܪ̈ܠܹܐ", "ܘܗܵܘܹ̇ܝܢ ܥܲܡܵܐ ܠܡܲܠܟܵܐ ܪܲܒܵܐ ܕܐܲܡܠܸܟ ܥܲܠ ܟܠ ܀", ":ܟܠܗܘܿܢ ܐܲܝܠܹܝܢ ܕܨܵܒܹ̇ܝܢ ܠܡܸܥܡܲܕܼ ܒܹܗ ܡܸܬܼܪܲܫܡܝܼܢ", "ܘܒܸܠܥܵܕܼ ܢܝܼܫܹܗ ܠܵܐ ܡܸܬܼܟܲܢܹܝܢ ܥܹܕܿܬܹܿܗ ܕܝܼܫܘܿܥ ܀", ":ܐܵܦ ܟܵܗܢܘܼܬܼܵܐ ܒܹܗ ܡܸܬܼܪܲܫܡܵܐ ܠܫܘܼܡܠܵܝ ܐ̄ܪ̈ܵܙܹܐ", "ܘܒܲܫܡܹܗ ܓܵܡ̇ܪܵܐ ܛܲܟܼܣܹ̈ܐ ܘܐ̄ܪ̈ܵܙܹܐ ܒܥܹܕܲܬܼ ܩܘܼܕܼܫܵܐ ܀", ":ܒܹܗ ܡܸܬܼܪܲܫܡܝܼܢ ܗܲܝܟܿܠܹ̈ܐ ܟܠܗܘܿܢ ܥܲܡ ܒܝܼܪ̈ܵܬܼܵܐ", "ܘܡ̇ܐ ܕܐܸܬܼܩܲܕܲܫܘ ܒܗܵܢܵܐ ܢܝܼܫܵܐ ܫܪ̣ܵܐ ܒܗܘܿܢ ܪܘܼܚܵܐ ܀", ":ܚܵܬܼܡܹܗ ܕܝܼܫܘܿܥ ܛܵܒܲ݁ܥ ܟܵܗܢܵܐ ܒܗܲܝܟܲܠ ܩܘܼܕܼܫܵܐ", "ܕܢܸܗܘܸܐ ܠܡܹܐܢܵܐ ܕܲܡܠܸܐ ܚܲܝܹ̈ܐ ܠܓܸܢܣܵܐ ܕܐ̄ܢܵܫܵܐ ܀", ":ܒܗܵܢܵܐ ܨܠܝܼܒܼܵܐ ܐܵܦ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܥܹܕܿܬܵܐ", "ܘܗܵܘܹ̇ܝܢ ܒܲܫܡܹܗ ܪܲܗܒܼܘܿܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܗܵܠܹܝܢ ܟܠܗܹܝܢ ܡܫܲܡܠܸܐ ܨܠܝܼܒܼܵܐ ܒܗܲܝܟܲܠ ܩܘܼܕܼܫܵܐ", "ܘܲܡܚܲܣܸܐ ܒܹܗ ܘܲܡܩܲܕܸܿܫ ܒܹܗ ܠܲܒܼܢܲܝ̈ܢܵܫܵܐ ܀", ":ܫܪܵܪܹܗ ܕܝܼܫܘܿܥ ܒܹܗ ܡܸܬܼܒܲܕܲܩ ܠܐܲܪ̈ܥܵܢܵܝܹܐ", "ܘܒܲܨܠܸܡ ܢܝܼܫܹܗ ܢܵܣ̇ܒܿܝܼܢ ܛܘܼܒܹ̈ܐ ܕܠܵܐ ܡܸܬܼܝܲܒܿܠܝܼܢ ܀", ":ܒܹܗ ܡܸܬܿܛܲܪܕܿܝܼܢ ܕܲܝܘܹ̈ܐ ܛܲܡ̈ܠܹܐ ܡ̣ܢ ܥܘܼܡܪ̈ܲܝܗܘܿܢ", "ܘܡ̣ܢ ܙܲܠܝܼܩܵܘ̈ܗܝ ܥܼܵܩܝܼܢ ܘܛܵܫܹ̇ܝܢ ܐܲܝܟ ܦܪ̈ܲܚܕܲܘܼܕܹܐ ܀", ":ܒܗܵܢܵܐ ܢܝܼܫܵܐ ܒܵܛܹ̇ܠ ܩܹܐܪܣܵܐ ܘܚܲܝܠܵܐ ܕܫܹܐܕܹ̈ܐ", "ܘܒܹܗ ܡܸܬܼܐܲܣܹܝܢ ܟܠ ܡܘܼܪ̈ܗܵܢܝܼܢ ܘܟܼܠ ܢܸܟܼܝܵܢܝܼ̈ܢ ܀", "ܗܵܢܵܐ ܙܲܝܢܵܐ ܢܣܲܒ݂ܼܘ ܙܲܕܿܝܼܩܹ̈ܐ ܘܒܹܗ ܐܸܬܼܓܲܢ̄ܒܲܪܘ:", "ܘܣܲܚܦ̣ܘܼܗܝ ܠܒܼܝܼܫܵܐ ܘܕܲܩܪ̣ܘܼܗܝ ܒܪܘܼܡܚܵܐ ܕܢܝܼܫܵܐ ܨܠܝܼܒܼܵܐ ܀", ":ܗܘ̤ܵܘ ܩܪܲܒܼܬܼܵܢܹܐ ܘܲܫܩܲܠ̣ܘ ܢܲܝܙܟܼܵܐ ܨܠܝܼܒܹܗ ܕܝܼܫܘܿܥ", "ܘܚܵܒܼ݂ܘ ܣܵܛܵܐ ܥܲܡ ܡܲܠܲܐܟܼܵܘ̈ܗܝ ܡ̣̤ ܩܕܼܵܡܲܝܗܘܿܢ ܀", ":ܗܵܢܵܘ ܕܲܓܼܠ̣ܵܐ ܪܲܒܵܐ ܒܟܼܠ ܐܲܬܼܪ̈ܵܘܵܢ", "ܘܢܲܨܚ ܐܸܢܘܿܢ ܠܣܵܗ̈ܕܹܿܐ ܙܗܲܝܵ̈ܐ ܒܐܵܓܼܘܲܢܲܝ̈ܗܘܿܢ ܀", ":ܗܵܢܵܘ ܕܲܨܡܲܚ̣ ܫܘܼܦܪܵܐ ܕܢܘܼܗܪܹܗ ܒܥܵܠܡܵܐ ܟܠܹܗ", "ܘܟܲܢܸܫ ܐܸܢܘܿܢ ܠܲܒܼܢܲܝ̈ܢܵܫܵܐ ܕܢܸܚܙܘܿܢ ܫܘܼܒܼܚܹܗ ܀", ":ܐܲܝܟ ܩܹܒܼܘܿܬܼܵܐ ܐܝܼܬܼܵܘܗܝ ܥܲܡܲܢ ܒܪܹܫ ܡܲܫܪܝܼܬܲܢ", "ܘܲܡܕܲܒܲܪ ܠܵܗ̇ ܠܐܸܠܦܵܗ̇ ܕܥܹܕܿܬܵܐ ܠܲܠܡܹܐܝܢ ܫܲܝܢܵܐ ܀", ":ܡ̣ܢ ܩܹܒܼܘܿܬܼܵܐ ܙܵܥ ܡܕܼܝܼ̈ܢܵܬܼܵܐ ܘܲܢܦܲܠ̣ܘ ܟܲܪ̈ܟܹܐ", "ܘܚܵܒܼ݂ܘ ܘܐܸܫܬܲܦܲܠܘ ܟܠܗܘܿܢ ܡܲܠ̈ܟܹܿܐ ܕܐܵܡܘܿܪ̈ܵܝܹܐ ܀", ":ܡ̣ܢ ܕܹܝܢ ܕܐܲܡܠܸܟ ܨܠܝܼܒܹܗ ܕܝܼܫܘܿܥ ܥܲܠ ܒܸܪ̈ܝܵܬܼܵܐ", "ܙܵܥ ܫܲܬܸܐܣܵܘ̈ܗܝ ܕܟܲܪܟܼܵܐ ܕܲܫܝܘܿܠ ܘܲܢܦܲܠ̣ ܒܐܲܪܥܵܐ ܀", ":ܩܵܡ̣ܘ ܒܹܗ ܡܝܼܬܹ̈ܐ ܘܐܸܣܬܲܡܲܟܼܘ ܒܹܗ ܡܚܝܼܠܲܝ̈ ܢܲܦܫܵܐ", "ܘܐܲܩܢܝܼ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܓܸܠܝܵܢܹܗ ܀", ":ܫܲܦܸܠ ܚܲܝܠܵܐ ܘܬܼܘܼܩܦܵܐ ܕܫܹܐܕܹ̈ܐ ܩܵܛ̇ܠܲܝ̈ ܐ̄ܢܵܫܵܐ", "ܘܥܲܒ݂ܲܕܼ ܐܸܢܘܿܢ ܡܚܝܼܠܹ̈ܐ ܫܘܝܼܛܹ̈ܐ ܩܕܼܵܡ ܣܵܓܼܘܿܕܵܘ̈ܗܝ ܀", ":ܚܵܘܝܼ ܫܘܼܒܼܚܹܗ ܠܲܡܫܲܝܵܢܹ̈ܐ ܘܠܲܐܪ̈ܥܵܝܹܐ", "ܒܪܵܘܡ̇ܐ ܢܝܼܫܹܗ ܘܒܲܐܪܥܵܐ ܨܲܠܡܵܐ ܕܲܙܩܝܼܦܘܼܬܹܗ ܀", ":ܩܘܼܣܛܲܢܛܝܼܢܘܿܣ ܚܙ̣ܵܝܗܝ ܠܲܨܠܝܼܒܼܵܐ ܠܥܸܠ ܒܲܫܡܲܝܵܐ", "ܟܲܕܼ ܨܵܡܲܚ̇ ܗ̄ܘ̣ܵܐ ܒܲܕܼܡܘܼܬܼ ܫܸܡܫܵܐ ܒܫܘܼܒܼܚܵܐ ܪܲܒܵܐ ܀", ":ܘܲܪ̈ܫܝܼܡܵܢ ܗ̣̄ܘܲܝ̈ ܐܵܦ ܟܬܼܝܼ̈ܒܼܵܬܼܵܐ ܒܣܸܕܼܪܵܐ ܒܫܵܩܵܘ̈ܗܝ", "ܕܲܒܼܗܵܢ ܢܝܼܫܵܐ ܙܵܟܹ̇ܝܬܿ ܡܲܠܟܵܐ ܩܘܼܣܛܲܢܛܝܼܢܘܿܣ ܀", ":ܠܗܵܢܵܐ ܢܝܼܫܵܐ ܛܥ݂ܲܢ ܗ̄ܘ̣ܵܐ ܘܲܢܦ݂ܲܩ ܒܪܹܫ ܡܲܫܪܝܼܬܹܗ", "ܘܡ̣ܢ ܩܕܼܵܡ ܚܙܵܬܹܗ ܢܦܲܠ̣ܘ ܒܥܸܠܕܲܒܼܵܒܹ̈ܐ ܕܐܲܩܪܸܒܼܘ ܥܲܡܹܗ ܀", ":ܩܵܠܵܐ ܕܫܘܼܒܼܚܵܐ ܝܲܒܸܿܒܼ ܡܲܠܟܵܐ ܘܚܲܝ̈ܠܵܘܵܬܹܗ", "ܠܗܵܘ̇ ܕܒܲܨܠܝܼܒܹܗ ܒܲܛܸܠ ܩܪ̈ܵܒܹܐ ܡ̣ܢ ܟܠ ܣܵܘܦܝܼ̈ܢ ܀", ":ܐܸܡܹܗ ܕܡܲܠܟܵܐ ܥܲܩܒܲܬ̤ ܥܠܵܘܗܝ ܕܩܲܝܣܵܐ ܣܓܼܝܼܕܼܵܐ", "ܘܐܸܬܼܒܲܕܲܩ ܠܵܗ̇ ܒܪܹܝܚܵܐ ܕܲܥܛ݂ܲܪ ܡ̣ܢ ܓܵܘ ܐܲܪܥܵܐ ܀", ":ܥܸܛܪܵܐ ܚܲܠܝܵܐ ܕܒܸܣܡܹ̈ܐ ܛܵܒܹ̈ܐ ܦܵܚ̣ ܡ̣ܢ ܐܲܪܥܵܐ", "ܘܲܚܙ̣ܵܘ ܫܘܼܒܼܚܹܿܗ ܥܲܡܵܐ ܘܥܲܡܡܹ̈ܐ ܕܲܟܼܢܲܫ̣ܘ ܬܲܡ̇ܢ ܀", ":ܡܸܛܠ ܗܵܕܹܐ ܐܵܦ ܗܹܠܹܢܹܐ ܐܸܡܹܗ ܕܡܲܠܟܵܐ", "ܠܢܵܬ̤ ܠܐܝܼܩܵܪܹܗ ܗܲܝܟܲܠܹ̈ܐ ܗܕܼܝܼܪܹ̈ܐ ܘܙܲܝܚܲܬ̤ ܥܹܐܕܼܵܘ̈ܗܝ ܀", ":ܡ̣ܢ ܗܵܘ̇ ܝܵܘܡ̇ܐ ܕܐܸܬܼܚܲܦܝܼ ܗ̄ܘ̣ܵܐ ܩܲܝܣܵܐ ܣܓܼܝܼܕܼܵܐ", "ܐܲܝܟ ܕܲܒܼܚܸܫܟܵܐ ܪܕܼܵܘ ܗ̄ܘ̣ܵܘ ܐ̄ܢܵܫܵܐ ܥܕܲܡ̇ܐ ܕܲܕܼܢܲܚ̣ ܀", ":ܘܗܵܫܵܐ ܕܲܕܼܢܲܚ̣ ܐܲܙܠܸܓܼ ܢܘܼܗܪܹܗ ܒܐܲܪܒܲܥ ܦܸܢ̈ܝܵܢ", "ܘܚܲܕܿܝܼ ܒܫܘܼܦܪܹܗ ܠܲܡܫܲܝܵܢܹ̈ܐ ܘܠܲܐܥܵܢܵܝܹܐ ܀", ":ܐܘܿ ܠܵܟ ܩܲܝܣܵܐ ܕܟܲܕܼ ܡ̣ܢ ܒܝܼܫܹ̈ܐ ܒܐܲܪܥܵܐ ܛܡܝܼܪ ܗ̣̄ܘܲܝܬܿ", "ܚܵܘܝܵܟ ܪܸܡܙܵܐ ܠܥܸܠ ܒܲܫܡܲܝܵܐ ܒܐܲܬܼܪܵܐ ܕܢܘܼܗܪܵܐ ܀", ":ܡܲܢ ܠܵܐ ܢܸܬܼܗܲܪ ܒܪܲܒܿܘܼܬܼ ܚܲܝܠܹ̈ܐ ܕܲܣܥܲܪ ܡ̇ܪܲܢ", "ܕܐܸܬܼܵܐ ܒܚܘܼܒܹܿܗ ܘܫܲܝܢܹܗ ܠܥܵܠܡܵܐ ܒܲܨܠܝܼܒܼܘܼܬܹܗ ܀", ":ܒܗܲܝܟܲܠ ܦܲܓܼܪܹܗ ܥܲܠ ܓܵܓܼܠܬܵܐ ܨܡܲܚ̣ ܒܲܙܩܝܼܦܵܐ", "ܘܢܲܗ݂ܲܪ ܥܵܠܡܵܐ ܒܢܘܼܗܪܵܐ ܫܒܼܝܼܚܵܐ ܕܡ̣ܢ ܬܸܫܒܿܘܿܬܹ̇ܗ ܀", ":ܦܪܲܚ̣ܘ ܙܲܠܝܼܩܵܘ̈ܗܝ ܒܲܕܼܡܘܼܬܼ ܫܸܡܫܵܐ ܒܐܲܪܒܲܥܦܸܢ̈ܝܵܢ", "ܘܲܛܠܸ݂ܩ ܚܸܫܟܵܐ ܕܲܦܬܲܟܼܪܘܼܬܼܵܐ ܡ̣ܢ ܒܸܪ̈ܝܵܬܼܵܐ ܀", ":ܒܕܼܢܚܹܗ ܚܸܕܼܝܲܬ̤ ܫܡܲܝܵܐ ܘܐܲܪܥܵܐ ܘܟܼܾܡܵܐ ܕܲܒܼܗܘܿܢ", "ܘܡ̣ܠܵܐ ܐܸܢܘܿܢ ܥܘܼܬܼܪܵܐ ܕܫܘܼܒܼܚܹܗ ܒܝܲܕܼ ܟܵܪ̈ܘܿܙܵܘܗܝ ܀", ":ܗܵܢܵܘ̇ ܪܵܥܝܵܐ ܕܣܲܝܒܲܪ ܨܠܝܼܒܼܵܐ ܚܠܵܦ ܡܲܪܥܝܼܬܹܗ", "ܗܲܝܡܸܢܘ ܒܲܫܡܹܗ ܘܲܣܓܼܘܿܕܼܘ ܠܢܝܼܫܹܗ ܕܠܵܐ ܦܘܼܠܵܓܼܵܐ ܀", ":ܒܗܵܢܵܐ ܡܲܠܟܵܐ ܬܵܘ ܐܸܬܼܓܵܘܲܣܘ ܐܘܿ ܡ̇ܝܘܿܬܹ̈ܐ", "ܘܲܪܫܘܿܡܘ ܨܠܝܼܒܹܗ ܐܲܡܝܼܢܵܐܝܼܬܼ ܥܲܠ ܦܲܓܼܪ̈ܲܝܟܿܘܿܢ ܀", ":ܒܲܫܡܹܗ ܫܲܡܠܵܐ ܣܘܼܥܪ̈ܵܢܲܝܟܲܘܿܢ ܘܗܘܼܦܵܟܲܝ̈ܟܿܘܿܢ", "ܘܠܵܐ ܬܸܬܼܩܲܪܒܼܘܼܢ ܠܡܸܛܥܲܡ ܡܸܕܸܿܡ ܒܸܠܥܵܕܼ ܨܠܝܼܒܹܗ ܀", ":ܒܠܸܒܵܐ ܕܲܟܼܝܵܐ ܗܲܡܸܢܘ ܘܐܵܘܕܵܘ ܒܢܝܼܫܹܗ ܚܲܝܵܐ", "ܘܗܘ̤ ܡܢܲܛܲܪ ܠܟܼܘܿܢ ܡ̣ܢ ܣܘܼܪ̈ܚܵܢܹܐ ܕܲܟܼܣܹܝܢ ܘܲܓܼܠܹܝܢ ܀", ":ܕܚܝܼܠܘ ܨܠܝܼܒܹܗ ܥܲܠ ܥܸܠܵܝܹ̈ܐ ܘܥܲܠ ܬܲܚܬܵܝܹ̈ܐ", "ܘܡ̇ܐ ܕܚܵܙܹ̇ܝܢ ܠܹܗ ܪܵܥܠ̇ܝܼܢ ܡܸܢܹܗ ܫܹܐܕܹ̈ܐ ܟܠܗܘܿܢ ܀", ":ܠܗܵܢܵܐ ܢܝܼܫܵܐ ܡܙܲܝܚܵܐ ܒܫܘܼܒܼܚܵܐ ܥܹܕܲܬܼ ܩܘܼܕܸܫܵܐ", "ܘܲܡܝܲܩܪܵܐ ܠܹܗ ܘܢܵܣ̇ܒܵܐ ܡܸܢܹܗ ܚܢܵܢܵܐ ܘܪ̈ܲܚܡܹܐ ܀", ":ܒܹܗ ܡܸܫܬܲܒܼܗܪܝܼܢ ܘܒܹܗ ܡܸܬܼܓܵܘܣܝܼܢ ܟܠܗܘܿܢ ܟܹܐܢܹ̈ܐ", "ܕܚܲܪܲܪ ܐܸܢܘܿܢ ܡ̣ܢ ܥܲܒܼܕܿܘܼܬܼܵܐ ܕܡ̇ܝܘܿܬܼܘܼܬܼܵܐ ܀", ":ܗܵܐ ܣܵܓܼ̇ܕܿܝܼܢ ܠܹܗ ܘܲܡܝܲܩܪܝܼܢ ܠܹܗ ܒܲܙܡܝܼܪ̈ܵܬܼܵܐ", "ܘܡܫܲܒܿܚܝܼܢ ܠܹܗ ܟܸܢܫܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ ܀", ":ܬܵܘ ܢܵܘܕܸܿܐ ܠܹܗ ܚܕܼܵܐ ܬܵܘܕܿܝܼܬܼܵܐ ܥܲܡ ܪ̈ܘܼܚܵܢܹܐ", "ܠܗܵܘ ܕܒܲܨܠܝܼܒܹܗ ܪܲܡܪܸܡ ܓܸܢܣܲܢ ܠܹܗ ܬܸܫܒܿܘܿܚܬܵܐ ܀"], "lines": ["ܡܐܡܪܐ ܕܬܠܬܝܢ", "ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ", "ܥܘܼܢܵܝܵܐ", "ܒܪܝܼܟܼܘܼ ܡܫܝܼܚܵܐ ܕܒܲܨܠܝܼܒܹܗ ܟܲܢܸܫ ܥܹܕܿܬܹܿܗ ܘܒܲܕܲܪ", "ܐܸܢܘܿܢ ܠܨܵܠܘܿܒܼܵܘ̈ܗܝ: ܐܲܚܲܝ̈.", ":ܒܓܲܒܼܪܵܐ ܨܠܝܼܒܼܵܐ ܓܠ̣ܵܐ ܒܵܪܘܿܝܵܐ ܠܥܵܠܡܵܐ ܟܠܹܗ", "ܫܸܡ ܐܝܼܬܼܘܼܬܹܗ ܘܚܲܝܠܵܐ ܪܲܒܵܐ ܕܐܲܠܵܗܘܼܬܹܗ ܀", ":ܠܲܕܼܡܘܼܬܼ ܫܸܡܫܵܐ ܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ", ".ܢܸܗܪܲܬ̤ ܡܵܢܹܗ ܟܠܵܗ̇ ܬܹܒܹܝܠ ܕܚܸܫܘܿܟܼܵܐ ܗ̣̄ܘܵܬܼ ܀", ":ܒܓܲܒܼܪܵܐ ܨܠܝܼܒܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܐ", "ܘܐܲܥܸܠ ܚܲܒܼܫܹܗ ܬܚܹܝܬܼ ܢܵܡܘܿܣܹ̈ܐ ܕܟܼܵܪܘܿܙܘܼܬܹܗ ܀", ":ܒܪܹܫ ܓܵܓܼܵܘܠܬܵܐ ܡܲܬܼ݂ܚܹܗ ܠܢܝܼܫܵܐ ܕܚܹܝܠ ܙܵܟܼܘܼܬܹܗ", "ܕܲܢܟܲܢܸܫ ܒܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀", ":ܒܝܲܕܼ ܒܲܪܢܵܫܵܐ ܗܘ̤ܵܬܼ ܫܘܼܪܥܬܼܵܐ ܠܲܒܼܢܲܝ̈ܢܵܫܵܐ", "ܘܚܵܒܼ݂ܘ ܒܲܚܛܝܼܬܼܵܐ ܘܲܢܦ݂ܲܠܘ ܒܵܗܘܬܼܵܐ ܕܡ̇ܝܘܿܬܼܘܿܬܼܵܐ ܀", ":ܒܝܲܕܼ ܒܲܪܢܵܫܵܐ ܨܒܼܵܐ ܡ̇ܪܹܟܿܠ ܕܢܲܚܸܐ ܠܐ̄ܢܵܫܵܐ", "ܘܩܲܒܼܥܹܗ ܒܩܲܝܣܵܐ ܕܲܢܒܲܛܸܠ ܒܹܗ ܚܛܝܼܬܼܵܐ ܕܐ̄ܢܵܫܵܐ ܀", ":ܒܲܙܩܝܼܦܘܼܬܹܗ ܙܲܩ̣ܩܹܗ ܥܲܡܹܗ ܠܟܼܠܹܗ ܓܸܢܣܲܢ", "ܕܲܢܚܲܪܲܪ ܒܹܗ ܟܝܵܢ ܡ̇ܝܘܿܬܹ̈ܐ ܡ̇ܘܠܸܕܼ ܚܲܫܹ̈ܐ ܀", ":ܒܡܵܘܬܹܿܗ ܡܝܼܬܼ ܒܹܗ ܡ̇ܘܬܵܐ ܝܲܥܢܵܐ ܩܵܛܹ̇ܠ ܐ̄ܢܵܫܵܐ", "ܘܲܒܼܢܘܼܚܵܡܹܗ ܦܲܠܸܓܼ ܚܲܝܹ̈ܐ ܠܟܼܠܹܗ ܓܸܢܣܲܢ ܀", ":ܡܸܛܠܵܬܲܢ ܐܸܬܼܵܐ ܠܥܵܠܡܵܐ ܡ̇ܪܹܗ ܕܥܵܠܡܵܐ", "ܘܒܸܐܣܛܲܠ ܦܲܓܼܪܲܢ ܚܵܘܝܼ ܚܵܢܢܹܗ ܕܲܠܘܵܬܼ ܐ̄ܢܵܫܵܐ ܀", ":ܒܕܼܝܼܢܵܐ ܕܚܵܒܼ ܒܹܗ ܐܵܕܼܵܡ ܒܲܥܕܹܢ ܒܓܼܵܘ ܦܲܪܕܲܝܣܵܐ", "ܒܹܗ ܙܟܼܵܐ ܘܐܲܡ̣ܠܸܟ ܐܵܕܼܵܡ ܕܲܬܼܪܹܝܢ ܒܪܹܫ ܓܵܓܼܘܼܠܬܵܐ ܀", ":ܒܲܙܩܝܼܦܘܼܬܹܗ ܐܲܒܼܗܸܬܼ ܠܐܲܪ̈ܟܿܘܼܣ ܘܲܠܫܘܼܠܛܵܢܹ̈ܐ", "ܘܒܲܫܠܵܚ ܒܸܣܪܹܗ ܦܲܪܣܝܼ ܐܸܢܘܿܢ ܠܥܹܝܢ ܚܲܙܵܝܹ̈ܐ ܀", "ܡܸܛܠ ܗܵܟܹܝܠ ܕܲܒܼܚܸܟܼܡܬܹܗ ܕܐܲܠܵܗ ܟܠܵܐ:", ":ܠܵܐ ܐܸܣܬܲܟܲܠ ܥܵܠܡܵܐ ܟܠܹܗ ܚܹܝܠ ܚܸܟܼܡܵܬܹ̈ܗ", ":ܨܒܼܵܐ ܒܵܪܘܿܝܵܐ ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ", "ܢܲܚܸܐ ܘܢܸܦܪܘܿܩ ܠܲܒܼܢܲܝ̈ܢܵܫܵܐ ܒܓܲܒܼܪܵܐ ܙܩܝܼܦܵܐ ܀", ":ܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܕܐܲܬܼܩܸܢ ܪܸܡܙܹܗ", "ܫܡܲܝܵܐ ܕܲܠܥܸܠ ܒܲܡܬܼܝܼܚܘܼܬܹܗ ܘܒܲܫܛܝܼܚܘܼܬܹܗ ܀", ":ܪܩܝܼܥ ܡ̣ܢ ܡܲܝܵ̈ܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐ̄ܢܵܫܵܐ", "ܘܲܒܼܩܘܼܝܵܡܹܗ ܡܚܵܘܸܐ ܫܘܼܒܼܚܹܗ ܕܡܲܬܼܩܸܢ ܟܠܵܐ ܀", ":ܘܐܵܦ ܢܲܗܝܼܪܹ̈ܐ ܕܣܝܼܡܝܼܢ ܠܙܲܒܼܢܹ̈ܐ ܠܢܘܼܗܪܵܐ ܕܐ̄ܢܵܫܵܐ", "ܒܝܲܕܼ ܕܸܠܩܲܝ̈ܗܘܿܢ ܘܛܘܼܟܵܣܲܝ̈ܗܘܿܢ ܡܚܵܘܹܝܢ ܚܲܝܠܹܗ ܀", ":ܐܵܐܲܪ ܗܸܵܟܹܝܠ ܒܝܲܕܼ ܫܘܼܚܵܠܵܦܵܘ̈ܗܝ ܘܲܒܼܡܘܼܙܵܓܼܵܘ̈ܗܝ", "ܚܲܕܼ ܥܵܒ̇ܒܼܘܿܕܼܵܐ ܡܚܵܘܸܐ ܒܙܵܘܥܸܵܘ̈ܗܝ ܠܲܒܼܢܲܝ̈ܢܵܫܵܐ ܀", ":ܒܲܙܒܲܢ ܡܸܬܼܠܒܸܕܼ ܘܗܵܘ̈ܝܵܢ ܡܸܢܹܗ ܐܵܦ ܥܢܵܢܹ̈ܐ", "ܘܡܸܢܹܗ ܡܸܬܼܚܙܹܝܢ ܒܼܲ̈ܩܹܐ ܘܪ̈ܲܥܡܹܐ ܥܲܙܝܼܙܵܐܝܼܬܼ ܀", ":ܝܗ̇ܒܿܝܼܢ ܩܵܠܹ̈ܐ ܪ̈ܲܥܡܹܐ ܩ̈ܫܲܝܵܐ ܒܐܲܦܲܝ̈ ܪܵܘܡ̇ܐ", ":ܘܡܸܬܼܓܿܒܸܠ ܒܲܪܕܼܵܐ ܘܡܸܬܼܠܒܸܕܼ ܬܲܠܓܵܐ ܩܲܠܝܼܠܐܝܼܬܼ", ":ܐܲܪܥܵܐ ܒܫܸܛܚܵܗ̇ ܘܲܒܼܡܵܘܥܝܼܬܼܵܗ̇ ܘܲܒܼܡܼܒܿܘܼܥܹ̈ܝܗ̇", "ܡܲܦܩܵܐ ܡܚܵܘܝܵܐ ܟܠ ܐܸܣܟܹܿܡܝܼ̈ܢ ܠܥܹܝܢ ܚܲܙܵܝܹ̈ܐ ܀", ":ܙܓܼܵܪܹܗ ܕܝܲܡܵܐ ܬܚܘܼܡ̇ܐ ܕܚܸܠܵܐ ܣܵܡ̣ ܠܹܗ ܪܸܡܙܵܐ", "ܘܐܲܪܡܝܼ ܒܓܼܵܘܹܗ ܩܹܐܡ̇ܐ ܩܲܫܝܵܐ ܕܠܵܐ ܢܸܬܼܒܲܥܪܲܪ ܀", ":ܐܲܪܥܵܐ ܢܛܝܼܪܵܐ ܘܠܵܐ ܡܸܫܬܿܪܝܵܐ ܒܚܹܐܦܵܐ ܕܡܲܝ̈ܵܐ", "ܘܗܸܢ̣ܘܿܢ ܡܲܝ̈ܵܐ ܠܵܐ ܡܸܬܿܛܲܠܩܝܼܢ ܡ̣ܢ ܓܵܘ ܐܲܪܥܵܐ ܀", ":ܢܛܝܼܪ ܬܘܼܩܵܢܵܗ̇ ܕܟܼܠܵܗ̇ ܒܪܝܼܬܼܵܐ ܐܲܝܟ ܡ̇ܐ ܕܲܗܘ̤ܵܐ", "ܘܠܵܘ ܡܸܬܼܓܲܡܪܝܼܢ ܟܝܵܢܹ̈ܐ ܕܐܝܼܬܼ ܒܵܗ̇ ܚܲܕܼ ܡ̣ܢ ܚܲܒܼܪܹܗ ܀", ":ܒܝܲܕܼ ܚܸܟܼܡܬܼܵܐ ܠܵܐ ܐܸܣܬܲܟܲܠ ܥܵܠܡܵܐ ܠܡܵܪܹܗ", "ܘܠܵܐ ܐܸܬܼܒܲܝܲܢ ܒܲܡܕܲܒܿܪܵܢܵܐ ܐܲܚܝܼܕܼ ܟܠܵܐ ܀", ":ܒܡܲܕܿܥܵܐ ܗܵܟܹܝܠ ܣܝܼܡ ܒܘܼܝܵܢܵܐ ܕܲܒܼܢܲܝ̈ܢܵܫܵܐ", "ܠܵܐ ܝܼܠܸܦܘ ܒܹܗ ܚܲܕܼ ܒܵܪܘܿܝܵܐ ܡܲܬܼܩܸܢ ܟܠܵܐ ܀", ":ܒܪܝܼܬܼܵܐ ܟܠܵܗ̇ ܡܚܵܘܝܵܐ ܫܘܼܒܼܚܹܗ ܐܲܝܟ ܣܵܦܲܪܬܵܐ", "ܘܡܲܠܦܵܐ ܠܐ̄ܢܵܫܵܐ ܚܲܕܼ ܝܘܼܠܦܵܢܵܐ ܕܥܲܠ ܚܲܕܼ ܐܝܼܬܼܝܵܐ ܀", ":ܥܵܡܠܵܡ ܟܠܹܗ ܒܥܲܛܠܘܼܬܼ ܠܸܒܹܿܗ ܠܵܐ ܐܸܬܼܒܲܝܲܢ", "ܘܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܠܡܸܕܲܥܜ ܠܡܵܪܹܗ ܀", ":ܡܸܛܠ ܗܵܕܹܐ ܨܒܼܵܐ ܒܵܪܘܿܝܵܐ ܒܚܲܪܬܼܵܐ ܕܙܲܒܼܢܹ̈ܐ", "ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ ܢܲܚܸܡ ܠܐ̄ܢܵܫܵܐ ܀", ":ܒܓܲܒܼܪܵܐ ܨܠܝܼܒܼܵܐ ܫܝܵܛܵܐ ܡ̣ܢ ܟܵܦܘܿܪܹ̈ܐ", "ܨܒܼܵܐ ܡܲܚܸܐ ܟܠ ܕܒܲܙܩܝܼܦܘܼܬܹܗ ܢܲܚܸܐ ܠܐ̄ܢܵܫܵܐ ܀", ":ܫܝܼܛ ܗ̄ܘ̣ܵܐ ܡ̇ܘܬܹܿܗ ܘܲܨܥܝܼܪ ܚܲܫܹܗ ܡ̣ܢ ܡܲܪ̈ܵܚܹܐ", "ܘܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܹܗ ܦܪ̣ܵܩ ܠܐܲܒܿܝܼ̈ܕܹܐ ܀", ":ܒܗܸܬܼܘ ܡܲܠܵܠܹ̈ܐ ܫܬܸ݂ܩܘ ܚܲܟܿܝܼܡܹ̈ܐ ܢܦܲܠ̣ܘ ܡ̇ܪ̈ܘܿܕܹܐ", "ܘܲܟܼܕܲܢ ܐܸܢܘܿܢ ܓܲܒܼܪܵܐ ܙܩܝܼܦܵܐ ܬܚܹܿܝܬܼ ܡ̇ܪܘܼܬܹܗ ܀", ":ܐܲܝܟܵܐ ܐܸܢܘܿܢ ܦܝܼܠܵܣܘܿܦܹ̈ܐ ܕܒܹܝܬܼ ܝܵܘܢܵܝܹ̈ܐ", "ܕܲܚܬܼܿܝܼܪܝܼܢ ܗ̄ܘ̣ܵܘ ܒܲܗ̈ܦܵܟܼܵܬܼܵܐ ܕܝܘܼܠܦܵܢܲܝ̈ܗܘܿܢ ܀", ":ܣܵܒܝܼܢ ܗ̄ܘ̣ܵܘ ܓܹܝܪ ܕܲܒܼܗܸܪ̈ܓܲܝܗܘܿܢ ܢܵܗܲ݁ܪ ܥܵܠܡܵܐ", "ܘܲܕܼܢܲܚ ܨܠܝܼܒܼܵܐ ܘܚܲܦܝܼ ܐܸܢܘܿܢ ܠܣܘܼܟܵܠܲܝ̈ܗܘܿܢ ܀", ":ܟܲܕܼ ܐܸܬܼܒܲܝܲܢܘ ܒܚܹܝܠ ܪܲܒܿܘܼܬܼܵܐ ܕܓܲܒܼܪܵܐ ܨܠܝܼܒܼܵܐ", "ܐܲܪܦܝܼܘ ܕܝܼܠܗܘܿܢ ܘܲܪܗܸܛܘ ܟܠܗܘܿܢ ܘܐܸܬܼܢܲܩܲܦܘ ܠܹܗ ܀", ":ܒܛܸܠܘ ܟܢܘܼ̈ܫܵܬܼܗܘܿܢ ܘܝܘܼܠܦܵܢܲܝ̈ܗܘܿܢ ܡ̣ܢ ܥܵܡܲܪܬܵܐ", "ܕܫܪ̣ܵܐ ܐܸܢܘܿܢ ܨܠܝܼܒܼܵܐ ܒܕܼܢܚܹܗ ܡ̣ܢ ܓܵܘ ܬܹܒܹܝܠ ܀", ":ܫܸܠܡܲܬ̤ ܗܵܟܹܝܠ ܡܸܠܬܹܗ ܕܦܵܘܠܘܿܣ ܟܲܪܘܿܙ ܪܘܼܚܵܐ", "ܕܲܒܼܛܸܠܘ ܘܐܸܒܸܿܕܼܘ ܐܵܦ ܚܲܟܿܝܼܡܹ̈ܐ ܡ̣ܢ ܝܵܘܢܵܝܹ̈ܐ ܀", ":ܘܐܵܦ ܥܸܒܼܪ̈ܵܝܹܐ ܕܲܒܼܣܸܦܪ̈ܲܝܗܘܿܢ ܡܸܬܿܬܼܿܪܝܼܡܝܼܢ ܗ̄ܘ̣ܵܘ", "ܒܲܛܸܠ ܐܸܢܘܿܢ ܨܠܝܼܒܼܵܐ ܕܲܨܠܲܒܼܘ ܡ̣ܢ ܕܲܪ̈ܓܲܝܗܘܿܢ ܀", ":ܫܪ̣ܵܐ ܢܵܡܘܿܣܹ̈ܐ ܘܡܲܠܦܵܢܲܝ̈ܗܘܿܢ ܕܲܝܗܘܼܕܵܝܝܹ̈ܐ", ":ܘܒܲܕܲܪ ܐܸܘܢܘܿܢ ܒܚܲܝܠܹܗ ܪܲܒܵܐ ܒܐܲܪܒܲܥ ܦܸܢ̈ܝܵܢ", ":ܝܗ̄ܘܼܕܵܝܹ̈ܐ ܠܲܡ ܥܲܛܠܲܝ̈ ܠܸܒܵܐ ܫܐܸ݂ܠܘ ܐܵܬܼܵܘܬܼܵܐ", "ܐܲܟܼܡܵܐ ܕܲܚܙ̣ܵܘ ܒܝܵܘܡܲܝ̈ ܡܘܼܫܹܐ ܟܲܕܼ ܦܲܪܩ ܐܸܢܘܿܢ ܀", ":ܢܹܐܡܲܪ ܥܲܡܗܘܿܢ ܕܲܝܗܘܼܕܵܝܹ̈ܐ ܡ̇ܢܵܐ ܝܼܬܲܪ", "ܥܵܠܡܵܐ ܟܠܹܗ ܡ̣ܢ ܐܵܬܼ̈ܘܬܼܵܐ ܕܲܥܒ݂ܲܪ ܡܘܼܫܹܐ ܀", ":ܥܣܲܪ ܠܲܡ ܡܲܚ̈ܘܵܢ ܣܥ݂ܲܪ ܙܲܕܿܝܼܩܵܐ ܒܐܲܪܥܵܐ ܕܡܸܨܪܹܝܢ", "ܘܚܲܕܼ ܡܸܨܪܵܝܵܐ ܠܵܐ ܐܲܦܢܝܼ ܗ̄ܘ̣ܵܐ ܡ̣ܢ ܥܲܛܠܘܼܬܼܵܐ ܀", ":ܢܦܲܩ̣ ܗ̄ܘ̣ܵܐ ܛܸܒܵܐ ܕܚܹܝܠ ܐܵܬܼܵܘܵܬܹ̈ܗ ܒܐܲܪܥܵܐ ܟܠܵܗ̇", "ܘܠܵܐ ܐܸܬܼܩܲܪܲܒܼ ܚܲܕܼ ܒܲܪܢܵܫܵܐ ܨܹܝܕܼ ܝܘܼܠܦܵܢܹܗ ܀", ":ܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܥܘܼܪ̈ܠܹܗ ܠܵܐ ܦܢ̣ܵܘ ܨܹܐܕܼܵܘܗܝ", "ܐܸܠܵܐ ܐܵܦܠܵܐ ܥܲܡܵܐ ܕܝܼܠܹܗ ܢܛ݂ܲܪ ܢܵܡܘܿܣܵܘ̈ܗܝ ܀", ":ܣܲܥ݂ܲܪ ܐܵܬܼ̈ܘܼܬܼܵܐ ܘܚܵܘܝܼ ܚܲܝܠܹ̈ܐ ܫܒܸܡ ܒܵܪܘܿܝܵܐ", "ܘܥܲܡܵܐ ܥܲܛܠܵܐ ܡܲܪܓܸܿܙ ܗ̄ܘ̣ܵܐ ܠܹܗ ܒܛܸܠܵܠ ܡ̇ܘܬܵܐ ܀", ":ܨܲܚܝܘܼܗܝ ܠܡܘܼܫܹܐ ܛܥ̣ܵܘ ܒܲܦܬܲܟܼܪܹ̈ܐ ܣܓܸܕܼܘ ܠܲܢܣܝܼܪܹ̈ܐ", "ܘܐܸܒܲܕܼܘ ܟܠܗܘܿܢ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ ܀", ":ܚܙܼܵܘ ܠܲܨܠܝܼܒܼܵܐ ܒܚܲܪܬܼܵܐ ܕܙܲܒܼܢܹ̈ܐ ܡ̇ܢܵܐ ܫܲܡܠܝܼ", "ܕܟܲܕܼ ܣܒܼܝܼܪ ܫܝܼܛܵܐ ܢܲܓܼܕܹܿܗ ܠܥܵܠܡܵܐ ܒܵܬܲܪ ܫܘܼܒܼܚܹܗ ܀", ":ܪܗܸܛ̣ܘ ܝܗ̄ܘܼܕܼܵܝܹ̈ܐ ܘܐܸܣܬܲܬܲܪܘ ܗ̄ܘ̣ܵܘ ܒܟܵܪܪܘܿܙܘܼܬܹܗ", "ܘܫܸܚܠܵܐ ܕܡܸܢܗܘܿܢ ܗܵܐ ܐܸܬܼܒܲܕܲܪܘ ܒܐܲܪܒܲܥܦܸܢ̈ܝܵܢ ܀", ":ܥܲܡܡܹ̈ܐ ܟܠܗܘܿܢ ܒܲܚܕܼܵܐ ܫܲܘܝܘܼ ܫܩܲܠܘ̣ ܗ̄ܘ̣ܵܘ ܢܝܼܪܹܗ", "ܘܗܵܐ ܣܵܓܼ̇ܕܲܝܼܢ ܠܹܗ ܒܫܲܦܝܘܼܬܼ ܠܸܒܵܐ ܠܓܲܒܼܪܵܐ ܨܠܝܼܒܼܵܐ ܀", ":ܐܵܬܼܵܐ ܕܫܲܝܢܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܼܵܐ ܒܕܸܢܚܹܗ", "ܘܐܲܝܼܡ ܣܵܡ̣ܹܗ ܒܲܠܡܹܐܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܒܐܪܵܙ ܢܘܿܚ ܟܹܐܢܵܐ ܐܲܢܝܼܚ ܠܹܐܘܬܹܗ ܕܥܵܠܡܵܐ ܫܚܝܼܩܵܐ", "ܘܒܲܙܩܝܼܦܘܼܬܹܗ ܦܲܠܸܛ ܐ̄ܢܵܫܵܐ ܡ̣ܢ ܐܲܒܼܕܵܢܵܐ ܀", ":ܒܢܘܿܚ ܙܲܕܿܝܼܩܵܐ ܐܸܬܿܬܿܢܝܼܚ ܥܵܠܡܵܐ ܡ̣ܢ ܒܝܼ̈ܫܵܬܼܵܐ", "ܘܲܗܘ̤ܵܐ ܚܠܲܦܬܼܵܐ ܠܥܵܠܡܵܐ ܟܠܹܗ ܒܝܲܕܼ ܟܹܐܘܸܠܵܐ ܀", ":ܢܘܿܚ ܕܲܫܪܵܪܵܐ ܡܫܝܼܚܵܐ ܡܲܠܟܲܢ ܡܫܲܝܸܢ ܟܠܵܐ", "ܣܵܡܹ݂ܗ ܠܥܵܠܡܵܐ ܒܲܠܡܹܐܝܢ ܫܲܝܢܵܐ ܕܲܨܠܝܼܒܼܘܼܬܹܗ ܀", ":ܐܲܝܟ ܩܹܒܼܘܿܬܼܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܹܗ ܚܲܝܵܐ", "ܘܒܹܗ ܐܸܬܼܦܲܠܲܛܢ ܡ̣ܢ ܡ̇ܡܘܿܠܵܐ ܕܵܓܼܙܵܪ ܕܝܼܢܵܐ ܀", ":ܬܵܘ ܢܸܬܼܒܲܩܸܐ ܒܪܲܒܿܘܼܬܼ ܚܲܝܠܹ̈ܐ ܕܲܣܥ݂ܲܪ ܨܠܝܼܒܼܵܐ", "ܕܐܲܝܟܲܢ ܐܲܩܢܝܼ ܣܲܒܼܪܵܬܐ ܠܐ̄ܢܵܫܵܐ ܒܝܲܕܼ ܓܸܠܝܵܢܹܗ ܀", ":ܒܪܸܒܿܘܿ ܒܝܼ̈ܫܵܢ ܢܦ݂ܲܠ ܗ̄ܘ̣ܵܐ ܓܸܢܣܵܐ ܕܲܒܼܢܲܝ̈ܢܵܫܵܐ", ":ܘܲܡܢܲܟܼܪܲܝ ܗ̄ܘ̣ܵܐ ܡ̣ܢ ܦܘܼܠܚܵܢܵܐ ܐܲܠܵܗܵܝܵܐ", ":ܓܠܝܼܙܝܼܢ ܗ̄ܘ̣ܵܘ ܓܹܝܪ ܡ̣ܢ ܝܼܕܲܥܬܼܵܐ ܕܫܸܡ ܒܵܪܘܿܝܵܐ", "ܘܡܸܛܠܵܗܵܕܹܐ ܝܲܠܸܦܘ ܫܘܼܒܼܚܹܗ ܒܲܥ̇ܒܼܵܕܼ ܐܝܼܕܼܵܘ̈ܗܝ ܀", ":ܫܲܡܸܫܘ ܘܲܣܓܸܕܼܘ ܩܕܼܵܡ ܒܸܪ̈ܝܵܬܼܵܐ ܐ̄ܢܵܫܵܐ ܒܛܘܼܥܝܲܝ", "ܘܠܵܐ ܐܸܬܼܒܲܝܲܢܘ ܒܗܵܘ̇ ܒܵܪܘܿܝܵܐ ܕܐܲܬܼܩܸܢ ܐܸܢܹܝܢ ܀", ":ܦܠܲܚ̣ܘ ܠܲܓܼܝܼܦܹ̈ܐ ܘܝܲܩܲܪܘ ܨܲܠܡܹ̈ܐ ܕܲܕܼܠܵܐ ܪܓܸܫܬܵܐ", "ܘܲܛܠ݂ܲܡܘ ܫܘܼܒܼܚܹܗ ܕܗܵܘ̇ ܥܵܒܲ݁ܘܿܕܵܐ ܕܲܒܼܪܵܐ ܐܸܢܘܿܢ ܀", ":ܕܲܝܘܹ̈ܐ ܟܠܗܘܿܢ ܡܸܫܬܿܒܿܚܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ", "ܘܡܸܬܼܝܲܩܪܝܼܢ ܗ̄ܘ̣ܵܘ ܡ̣ܢ ܛܵܥܲܝ̈ܐ ܐܲܝܟ ܐܲܠܵܗܵܐ ܀", ":ܒܲܛܝܼܠܵܐ ܗ̄ܘ̣ܵܬܼ ܐܵܦ ܬܸܫܒܿܘܿܚܬܹܿܗ ܕܐܲܠܵܗ ܟܠܵܐ", "ܡ̣ܢ ܦܘܼܡܲܝ̈ܗܘܿܢ ܘܠܸܫܵܢܲܝ̈ܗܘܿܢ ܕܲܒܼܢܲܝ̈ܢܵܫܵܐ ܀", ":ܥܡܝܼܠܝܼܢ ܗ̄ܘ̣ܵܘ ܓܹܝܪ ܠܸܫܵܢܲܝ̈ܗܘܿܢ ܒܲܣܪ̈ܝܼܩܵܬܼܵܐ", "ܒܫܘܼܒܼܚܵܐ ܕܫܹܐܕܹ̈ܐ ܘܲܒܼܫܘܼܠܵܣܵܐ ܕܕܲܝܘܹ̈ܐ ܛܲܡܐܹ̈ܐ ܀", ":ܠܵܐ ܣܸܦܩܲܬ̤ ܠܗܘܿܢ ܠܲܡܝܲܩܵܪܘܼ ܠܫܹܐܕܹ̈ܐ ܛܪ̈ܘܼܢܹܗ", "ܒܕܸܡ ܚܲܝ̈ܘܵܬܼܵܐ ܘܲܒܼܩܘܼܪ̈ܒܵܢܹܐ ܕܡ̣ܢ ܙܲܪ̈ܥܘܿܢܹܐ ܀", ":ܐܸܠܵܐ ܒܗܵܕܹܐ ܟܠܵܗ̇ ܪܸܓܼܬܼܵܐ ܐܸܫܬܲܝܚܲܢܘ ܗ̄ܘ̣ܵܘ", "ܕܲܒܼܕܸܡ ܒܢܲܝ̈ܗܘܿܢ ܡܪܲܥܹܝܢ ܗ̄ܘ̣ܵܘ ܠܗܘܿܢ ܠܩܵܛ̇ܠܲܝ̈ ܐ̄ܢܵܫܵܐ ܀", ":ܒܸܗܬܿܬܼܵܐ ܦܠܲܚ̣ܘ ܐ̄ܢܵܫܵܐ ܟܬܼܝܼܫܹ̈ܐ ܠܫܹܐܕܹ̈ܐ ܒܝܼܫܹ̈ܐ", "ܘܒܲܕܼܡ̇ܐ ܕܲܟܼܝܵܐ ܡܢܝܼܚܝܼܢ ܗ̄ܘ̣ܵܘ ܠܗܘܿܢ ܠܨܲܗܝܲܝ̈ ܠܲܕܼܡ̇ܐ ܀", ":ܒܗܵܕܹܐ ܗܵܘܬܼܵܐ ܕܥܘܼܡܩܵܐ ܕܥܵܘ̣ܠܵܐ ܪܡܸܐ ܗ̄ܘ̣ܵܐ ܓܸܢܣܲܢ", "ܘܕܼܵܝ̇ܫܝܼܢ ܗ̄ܘ̣ܵܘ ܠܹܗ ܒܡܵܪܘܿܕܼܘܼܬܼܗܘܿܢ ܕܲܝܘܹ̈ܐ ܚܲܪ̈ܡܹܐ ܀", ":ܦܣܝܼܩ ܗ̄ܘ̣ܵܐ ܣܲܒܼܪܹܗ ܕܲܟܼܝܵܢ ܐ̄ܢܵܫܵܐ ܡ̣ܢ ܛܵܒܼܵܬܼ̈ܐ", "ܘܒܲܦܣܵܩ ܣܲܒܼܪܵ ܦܠ݂ܲܚ ܥܲܒܼܕܼܿܘܼܬܼܵܐܠ ܠܲܪ̈ܓܼܝܼܓܼܵܬܹܗ ܀", "ܡܸܛܠ ܗܵܕܹܐ ܐܲܪܦܝܼ ܐܸܢܘܿܢ ܗܵܘ̇ ܝܵ̇ܕܲܥ ܟܠ:", "ܘܐܲܫܠܸܡ ܐܸܢܘܿܢ ܠܲܪ̈ܓܼܝܼܓܼܵܬܼܵܐ ܕܒܸܕܼܝܵܐ ܕܠܸܒܿܗܘܿܢ ܀", ":ܛܲܢܸܦܘ ܘܐܲܣܠܝܼܘ ܒܲܪ݁ܓܼܝܼܓܼܵܗܘܿܢ ܐܵܦ ܦܲܓܼܪ̈ܲܝܗܘܿܢ", "ܘܲܠܒܸܫ̣ܘ ܒܸܣܬܿܬܼܵܐ ܡ̣ܢ ܗܘܼܦܵܟܼܵܐ ܕܙܲܠܝܼܠܘܼܬܼܗܘܿܢ ܀", ":ܒܐ̄ܪܵܙܵܐ ܕܫܹܐܕܹ̈ܐ ܚܲܒܸܿܠܘ ܛܲܟܼܣܵܐ ܕܣܝܼܡ ܒܲܟܼܝܵܢܵܐ", "ܘܲܗܦܝܼܟܼܵܐܝܼܬܼ ܐܸܫܬܵܘܬܵܦܘ ܗ̄ܘ̣ܵܘ ܐܲܝܟ ܚܲܝ̈ܘܵܬܼܵܐ ܀", ":ܕܸܟܼܪܵܐ ܘܢܸܩܒܿܬܼܵܐ ܛܲܢܸܦܘ ܥܲܪܣܵܐ ܕܫܵܘܬܵܦܘܼܬܼܵܐ", "ܒܝܲܕܼ ܒܘܼܠܒܵܠܵܐ ܘܲܒܼܫܘܼܚܵܛܵܐ ܕܥܲܡ ܣܲܓܿܝܼ̈ܠܹܐ ܀", ":ܦܠܲܚ̣ܘ ܗ̄ܘ̣ܵܘ ܓܵܘܪܵܐ ܐܵܦ ܙܵܢܝܘܼܬܼܵܐ ܠܒܲܪ ܡ̣ܢ ܛܲܟܼܣܵܐ", "ܒܲܫܟܼܝܼܪܘܼܬܼܵܐ ܘܙܲܠܝܼܠܘܼܬܼܵܐ ܕܲܕܼܠܵܐ ܢܵܡܘܿܣ ܀", ":ܟܠܗܹܝܢ ܒܐ̄ܪܵܙܵܐ ܕܫܹܐܕܹ̈ܐ ܓܡ݂ܲܪܘ ܪ̈ܲܫܝܼܥܹܐ", "ܘܲܚܫܸ݂ܟ ܡܸܢܗܘܿܢ ܢܘܼܗܪܵܐ ܒܲܒܵܐ ܕܲܡܠܝܼܠܵܘܼܬܼܵܐ ܀", ":ܐܸܬܼܡܠܝܼܘ ܫܘܼܩܹ̈ܐ ܘܲܡܕܼܝܼ̈ܢܵܬܼܵܐ ܡܲܕܼܒܿܚܹ̈ܐ ܛܲܡ̈ܠܹܐ", "ܘܲܒܼܟܼܠ ܒܵܬܿܝܼ̈ܢ ܐܲܬܼܩܸܢܘ ܓܠܝܼܦܹ̈ܐ ܘܲܣܕ݂ܲܪܘ ܨܲܠܡܹ̈ܐ ܀", ":ܕܠܵܐ ܡܼܢܝܵܢܵܐ ܗܘ̤ܵܘ ܐܲܠܵܗܹ̈ܐ ܕܣܵܓܼ̇ܕܿܝܼܢ ܗ̄ܘ̣ܵܘ ܠܗܘܿܢ", "ܘܲܕܼܠܵܐ ܛܲܟܼܣܵܐ ܐܲܠܵܗ̈ܬܼܵܐ ܕܡܸܬܼܦܵܠ̈ܚܵܢ ܗ̣̄ܘܲܝ̈ ܀", ":ܣܸܕܼܩܵܐ ܪܲܒܵܐ ܗܘ̤ܵܐ ܒܹܝܬܼ ܟܘܼܡܪܹ̈ܐ ܠܟܼܘܼܡܪܹ̈ܐ ܐ̄ܚܪ̈ܢܹܐ", "ܘܟܼܠܢܵܫ ܒܕܼܝܼܠܹܗ ܐܲܚܸܒܼ ܛܘܼܥܝܲܝ ܒܒܼܝܼܫܘܼܬܼ ܝܲܨܪܹܗ ܀", ":ܣܓܼܝܼܘ ܚܸܪ̈ܝܵܢܹܐ ܐܵܦ ܦܘܼܠܵܓܼ̈ܐ ܒܲܝܢܵܬܼ ܥܲܡܡܹ̈ܐ", "ܘܲܥܫܸ݂ܢܘ ܩܪ̈ܵܒܹܐ ܕܠܵܐ ܡܸܢܝܵܢܵܐ ܠܟܼܠܗܘܿܢ ܕܵܪܹ̈ܐ ܀", ":ܡ̣ܢ ܒܝܼܫܘܼܬܼܵܐ ܕܫܹܐܕܹ̈ܐ ܚܲܪ̈ܡܹܐ ܒܝܼ̈ܫܵܬܼܵܐ", "ܘܲܗܘ̤ܵܘ ܚܲܪ̈ܡܹܐ ܠܡܹܐܫܲܕܼ ܠܲܕܼܡ̇ܐ ܕܲܟܼܢܵܘܵܬܼ̈ܗܘܿܢ ܀", ":ܠܵܐ ܡܸܬܼܡܲܠܠܵܐ ܚܛܝܼܬܼܵܐ ܕܲܣܥ݂ܲܪ ܥܵܠܡܵܐ ܡ̣ܢ ܩܕܼܝܼܡ", "ܘܠܵܐ ܡܸܬܼܦܲܫܲܩ ܪܘܼܫܥܵܐ ܕܲܦܠܲܚ̣ ܒܟܼܠܗܘܿܢ ܙܲܒܼܢܹ̈ܐ ܀", ":ܙܥܘܿܪܝܵܐ ܗ̄ܝܼ ܡܸܠܬܼܵܐ ܕܬܹܐܡܲܪ ܙܢܲܝ̈ܵܐ ܕܥܵܘ̣ܠܵܐ ܕܲܣܥ݂ܲܪܘ", "ܐ̄ܢܵܫܵܐ ܟܠܗܘܿܢ ܩܕܼܵܡ ܡܹܐܬܼܝܼܬܹܗ ܕܡܲܠܟܵܐ ܨܠܝܼܒܼܵܐ ܀", ":ܗܵܠܹܝܢ ܟܠܗܹܝܢ ܒܲܛܸܠ ܨܠܝܼܒܼܵܐ ܒܝܲܕܼ ܓܸܠܝܵܢܹܗ", "ܡ̣ܢ ܓܵܘ ܥܲܡܵܐ ܐܵܦ ܡ̣ܢ ܥܲܡܡܹ̈ܐ ܕܲܒܼܥܵܡܲܪܬܵܐ ܀", ":ܥܲܡܡܹ̈ܐ ܟܠܗܘܿܢ ܗܵܐ ܣܵܓܼ̇ܕܿܝܼܢ ܠܹܗ ܒܲܚܕܼܵܐ ܫܲܘܝܘܼ", "ܠܚܲܕܼ ܐܵܠܵܗܵܐ ܕܐܲܦܢܝܼ ܐܸܢܘܿܢ ܒܓܲܒܼܪܵܐ ܨܠܝܼܒܼܵܐ ܀", ":ܘܟܼܵܦ̇ܪܝܼܢ ܟܠܗܘܿܢ ܒܫܸܡ ܐܲܠܵܗܹ̈ܐ ܕܐܲܦܲܬ̤ ܛܘܼܥܲܝܲܝ", "ܘܡ̇ܘܕܹܿܝܢ ܒܝܼܫܘܿܥ ܕܐܲܚܝܼ ܐܸܢܘܿܢ ܒܚܹܝܠ ܙܵܟܼܘܼܬܹܗ ܀", ":ܘܩܵܥܹ̇ܝܢ ܟܠܗܘܿܢ ܚܕܼܵܐ ܬܵܘܕܿܝܼܬܼܵܐ ܒܠܸܫܢܲܝ̈ܗܘܿܢ", "ܠܗܵܘ̇ ܕܒܲܨܠܝܼܒܹܗ ܐܲܡܠܸܟ ܫܲܝܢܵܐ ܒܪܵܘܡ̇ܐ ܘܥܘܼܡܩܵܐ ܀", ":ܐܹܝܘ ܠܲܨܠܝܼܒܼܵܐ ܕܒܲܙܩܝܼܦܘܼܬܹܗ ܩܲܛܝܼܠܹܗ ܠܡܵܘܬܵܐ", "ܘܣܲܒܲܪ ܫܠܵܡܵܐ ܠܟܼܠ ܪ̈ܲܚܝܼܩܹܐ ܘܲܠܩܲܪ̈ܝܼܒܹܐ ܀", ":ܗܘ̤ܝܘܼ ܫܲܝܢܲܢ ܕܲܥܒ݂ܲܕܼ ܬܲܪܬܹܿܝܢ ܒܲܚܕܼܵܐ ܫܲܘܝܘܼ", "ܘܲܫܪ̣ܵܐ ܣܝܵܓܼܵܐ ܗܵܘ̇ ܕܩܵܐܹ̇ܡ ܗ̄ܘ̣ܵܐ ܒܐܲܦܲܝ̈ ܐ̄ܢܵܫܵܐ ܀", ":ܠܟܼܠ ܢܵܡܘܿܣܝܼ̈ܢ ܒܚܲܕܼ ܦܘܼܩ̈ܕܵܢܵܘܗܝ ܒܲܛܸܠ ܐܸܢܘܿܢ", "ܘܪܲܥܝܼ ܠܟܼܠܵܐ ܒܕܸܒܼܚܵܐ ܕܦܲܓܼܪܹܗ ܥܲܡ ܐܲܠܵܗܵܐ ܀", ":ܐܹܝܘ ܠܲܨܠܝܼܒܼܵܐ ܕܲܒܼܓܸܠܝܵܢܹܗ ܚ̣ܝܵܘ ܡ̇ܝܘܿܬܹ̈ܐ", "ܘܒܹܗ ܐܸܫܬܲܝܲܢܘ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀", ":ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ", "ܘܲܥܩܲܪ ܛܘܼܥܝܲܝ ܡ̣ܢ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀", ":ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ", "ܘܲܥܩ݂ܲܪ ܛܘܼܥܝܲܝ ܡ̣ܢ ܓܵܘ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀", ":ܐܹܝܘ ܠܲܨܠܝܼܒܼܵܐ ܕܐܲܫܘܝܼ ܠܛܘܿܗܡ̇ܐ ܕܓܼܢܣܵܐ ܕܐ̄ܢܵܫܵܐ", "ܕܡ̣ܢ ܓܵܘ ܐܲܪܥܵܐ ܢܸܗܘܘܿܢ ܝܵܪ̈ܵܬܹܿܐ ܒܡܲܠܟܿܘܼܬܼ ܪܵܘܡܵܐ ܀", ":ܗܵܢܵܘ̇ ܨܠܝܼܒܼܵܐ ܕܐܲܫܝܼܓܼ ܒܪܝܼܬܼܵܐ ܡ̣ܢ ܙܲܦܪܘܼܬܼܵܐ", "ܘܟܲܦܲܪ ܡܸܢܵܗ̇ ܪܹܝܚܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀", ":ܗܵܢܵܘ ܨܠܝܼܒܼܵܐ ܕܒܹܗ ܐܸܬܼܟܲܢܲܫ ܛܘܿܗܡ̇ܐ ܕܐ̄ܢܵܫܵܐ", "ܠܲܚܕܼܵܐ ܥܹܕܿܬܵܐ ܠܡܹܐܢܵܐ ܕܫܲܝܢܵܐ ܕܚܲܕܼ ܐܲܠܵܗܵܐ ܀", ":ܘܐܸܢ ܨܵܒܹ̇ܐ ܐܲܢ̄ܬܿ ܠܡܹܐܠܲܦ ܚܲܝܠܹܗ ܕܓܲܒܼܪܵܐ ܨܠܝܼܒܼܵܐ", "ܚܘܼܪ ܒܪܸܥܝܵܢܵܟ ܕܠܲܐܝܟܵܐ ܡܸܬܼܚܲܬ̤ ܟܵܪܘܿܙܘܼܬܹܗ ܀", ":ܚܙܝܼ ܠܲܡ ܒܡܲܕܼܢܚܵܐ ܐܲܝܟܲܢ ܫܲܡܲܪ ܚܹܝܠ ܙܲܠܝܼܩܵܘ̈ܗܝ", "ܘܢܸܗܪܲܬ̤ ܦܵܪܹܣ ܕܚܸܫܘܿܟܼܵܐ ܗ̄ܘ̣ܵܬܼ ܒܲܦܬܲܟܼܪܘܼܬܼܵܐ ܀", ":ܢܸܬܼܥܲܠܸܐ ܕܹܝܢ ܪܸܥܝܵܢ ܠܐܲܦܲܝ̈ ܡܲܥܪܒܼܵܐ", "ܘܲܚܙܝܼ ܬܲܡ̇ܢ ܪܲܒܿܘܼܬܼ ܚܲܝܠܹܗ ܒܝܲܕܼ ܣܵܓܼ̇ܘܿܕܼܵܘ̈ܗܝ ܀", ":ܟܠܗܘܿܢ ܡܲܠ̈ܟܹܿܐ ܘܲܩܪ݁ܵܒܼܬܼܵܢܹܐ ܟܕܲܢ ܒܲܡܨܝܼܕܲܬܹܿܗ", "ܘܫܲܪܲܪ ܐܸܢܘܿܢ ܥܲܠ ܫܲܬܼܐܸܣܬܼܵܐ ܕܗܲܝܡܵܢܘܼܬܹܗ ܀", ":ܚܘܼܪ ܒܚܘܼܫܵܒܲܝ̈ܟ ܥܕܲܡ̇ܐ ܠܬܲܝܡܢܵܐ ܘܐܸܬܼܒܲܩܵܐ ܒܵܗ̇", "ܕܡ̇ܢܵܐ ܫܲܡܠܝܼ ܨܠܝܼܒܼܵܐ ܒܕܸܢܚܹܗ ܨܹܝܕܼ ܥܵܡܘܿܪܹ̈ܝܗ̇ ܀", ":ܣܲܩ ܒܝܼܕܲܥܬܼܵܟ ܐܵܦ ܠܲܦܢܝܼܬܼܵܐ ܕܓܲܪܒܿܝܵܐ ܟܠܵܗ̇", "ܘܲܚܙܝܼ ܚܲܝܠܵܐ ܕܫܸܡ ܙܵܟܼܘܼܬܹܗ ܕܓܲܒܼܪܵܐ ܙܩܝܼܦܵܐ ܀", ":ܚܘܼܪ ܘܐܸܬܿܕܲܡܲܪ ܒܟܼܠ ܝܘܼܠܦܵܬܝܼ̈ܢ ܕܲܗܘ̤ܵܘ ܒܐܲܪܥܵܐ", "ܕܐܲܝܟܲܢ ܓܲܡܲܪ ܘܛܲܠܸܩ ܐܸܢܘܿܢ ܓܲܒܼܪܵܐ ܨܠܝܼܒܼܵܐ ܀", ":ܡ̣ܢ ܙܲܠܝܼܩܹ̈ܐ ܕܢܝܼܩܹ̈ܐ ܕܢܝܼܫܹܗ ܚܲܝܵܐ ܢܦ݂ܲܠ ܕܸܚ̈ܠܵܬܼܵܐ", "ܘܲܥܪ݂ܲܩܘ ܫܹ̈ܐܕܹܐ ܙܲܒܼܗܸܬܼܘ ܘܲܒܼܛܸܠܘ ܡܫܲܡܫܵܢܲܝ̈ܗܘܿܢ ܀", ":ܐܲܪܒܿܥܵܐ ܐܲܠܦܹ̈ܐ ܫ̈ܢܲܝܵܐ ܐܸܚܕܲܬ̤ ܟܲܠܕܼܵܝܘܼܬܼܵܐ", "ܘܕܲܬܼܫܲܥܒܸܿܕܼ ܟܠ ܨܹܝܕܼ ܝܘܼܠܦܵܢܵܗ̇ ܠܵܐ ܐܸܬܼܡܲܨܝܲܬ̤ ܀", ":ܘܟܲܕܼ ܛܵܒܼ ܐܸܚܕܲܬ̤ ܢܘܼܡܹܗ ܒܐܲܪܥܵܐ ܒܥܲܬܿܝܼܩܬܼܵܗ̇", "ܨܠܝܼܒܼܵܐ ܒܕܸܢܚܹܗ ܥܲܩܪܵܗ̇ ܘܲܫܕܵܗ̇ ܘܦܲܪܣܝܼ ܙܹܐܦܵܗ̇ ܀", ":ܐܵܠܹܦ ܗܵܟܹܝܠ ܥܲܡ ܚܲܡܸܫܡܠܵܐ ܫܲܢܝܵ̈ܐ ܐܸܚܲܕܼ", "ܐܵܜ ܢܵܡܘܿܣܵܐ ܕܡܘܼܫܹܐ ܒܘܼܟܼܪܵܐ ܕܲܢܒܼܝܼܘܼܬܼܵܐ ܀", ":ܘܟܲܕܼ ܛܵܒܼ ܢܒܼܝܹ̈ܐ ܘܟܼܵܗܢܹ̈ܐ ܘܡܲܠ̈ܟܹܿܐ ܗܘ̤ܵܘ ܟܵܪ̈ܘܿܙܵܘܗܝ", "ܚܲܕܼ ܡ̣ܢ ܥܲܡܡܹ̈ܐ ܠܵܐ ܦܢ̣ܵܐ ܘܐܸܬܼܵܐ ܨܹܝܕܼ ܝܘܼܠܦܵܢܹܗ ܀", ":ܐܵܠܹܦ ܫ̈ܢܲܝܵܐ ܗܵܐ ܡ̣ܢ ܕܫܲܪܝܲܬ̤ ܐܵܦ ܡܓܼܘܼܫܘܼܬܼܵܐ", "ܘܐܸܚܕܲܬ̤ ܢܘܼܡܹܐ ܕܲܫܓܼܝܼܫܘܼܬܵܗ̇ ܒܹܝܬܼ ܣܲܓܿܝܼ̈ܠܹܐ ܀", ":ܠܵܐ ܓܹܝܪ ܣܸܦܩܲܬ̤ ܟܲܕܼ ܛܵܒܼ ܡܲܠ̈ܟܹܿܐ ܩܵܡ̣ܘ ܒܥܘܼܕܼܪܵܢܵܗ̇", "ܥܲܡ ܕܲܝܵܢܹ̈ܐ ܕܣܲܝܥܘܼܗ̇ ܒܪܘܼܓܼܙܵܐ ܕܠܘܼܚܵܡܲܝ̈ܗܘܿܢ ܀", ":ܒܫܸܢ̈ܕܹܿܐ ܕܚܝܼܠܹ̈ܐ ܘܡ̇ܘ̈ܬܹܿܐ ܩ̈ܫܲܝܵܐ ܩܛܲܠ̣ܘ ܟܠ ܡܘܼܫ̈ܚܵܢ", "ܘܠܵܐ ܐܸܫܟܲܚܘ ܗ̄ܘ̣ܵܘ ܕܢܲܦܢܘܿܢ ܚܲܕܼ ܐ̄ܢܵܫ ܨܹܝܕܼ ܝܘܼܠܦܵܘܢܗܘܿܢ ܀", ":ܘܟܲܕܼ ܛܵܒܼ ܐܲܡ̣ܪܵܚܘ ܘܐܲܩܪܸܒܼܘ ܠܘܼܩܒܲܠ ܥܲܡܹܗ ܕܝܼܫܘܿܥ", "ܗܦܲܟܼܘ ܡ̣ܢ ܕܝܼܠܗܘܿܢ ܕܠܵܐ ܡܸܢܝܵܢܵܐ ܘܗܲܝܡܸܢܘ ܒܝܼܫܘܿܥ ܀", ":ܛܥܸܡ̣ܘ ܡ̣ܢ ܥܹܕܲܬܵܐ ܢܸܒܼܥܵܐ ܚܲܠܝܵܐ ܕܡܲܥܡܘܿܕܼܝܼܬܼܵܐ", "ܘܲܗܘ̤ܵܘ ܣܢܹܐܓܼܪܹ̈ܐ ܚܠܵܦ ܬܸܘܕܿܝܼܬܼܵܐ ܕܗܲܝܡܵܢܘܼܬܲܢ ܀", ":ܚܵܒܼ݂ܘ ܫܸܢܕܲܝ̈ܗܘܿܢ ܕܐ̄ܢܵܫܵܐ ܚܲܪ̈ܡܹܐ ܠܗܝܼܩܲܝ̈ ܠܲܕܼܡ̇ܐ", "ܘܲܣܓܼܝܼܘ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܕܠܵܐ ܡܸܢܝܵܢܵܐ ܀", ":ܛܘܼܥܝܲܝ ܟܠܵܗ̇ ܕܲܡܓܼܘܼܫܘܼܬܼܵܐ ܗܵܟܲܢ ܐܸܚܕܲܬ̤", "ܒܫܲܠܝܼܛܵܢܹ̈ܐ ܘܡܲܠ̈ܟܹܿܐ ܩ̈ܫܲܝܵܐ ܕܲܢܒܲܥ̣ܘ ܡܸܢܵܗ̇ ܀", ":ܨܠܝܼܒܼܵܐ ܗܵܟܹܝܠ ܝܲܬܼܝܼܪ ܚܲܣܝܼܪ ܚܲܡܸܫܡܠܵܐ ܫܢܝܼ̈ܢ", "ܠܟܼܠܗܘܿܢ ܥܲܡܡܹ̈ܐ ܩܲܪܸܒܼ ܐܸܢܘܿܢ ܠܘܵܬܼ ܝܘܼܦܵܢܹܗ ܀", ":ܒܲܛܸܠ ܚܲܝܠܹܗ ܠܟܲܠܕܵܝܘܼܬܼܵܐ ܢܸܒܼܥܵܐ", "ܘܦܲܪܣܝܼ ܪܘܼܫܥܵܐ ܕܕܲܓܵܠܘܼܬܼܵܗ̇ ܠܥܹܝܢ ܚܲܙܵܝܹ̈ܐ ܀", ":ܡܕܲܝܼܢܲܬܼ ܨܸܗܝܘܿܢ ܕܠܵܐ ܩܲܒܸܿܠܬܹܗ ܣܲܚܦܵܗ̇ ܒܐܲܪܥܵܐ", "ܘܒܲܛܸܠ ܡܸܢܵܗ̇ ܢܒܼܝܼܵܐ ܘܟܼܵܗܢܵܐ ܘܲܡܕܲܒܿܪܵܢܵܐ ܀", ":ܣܲܬܼܪܹܗ ܠܗܲܝܟܿܠܵܐ ܕܒܹܝܬܼ ܙܵܩܘܿܦܹ̈ܐ ܥܲܡܵܐ ܦܲܩܪܵܐ", "ܘܐܲܩܝܼܡ ܚܠܵܦܵܘܗܝ ܗܲܝܟܲܠܹ̈ܐ ܕܝܼܠܹܗ ܒܟܼܠ ܐܲܬܼܪ̈ܵܘܵܢ ܀", ":ܫܪ̣ܵܐ ܠܢܵܡܘܿܣܵܐ ܩܢܸܐ ܙܘܼܗܵܪܹ̈ܐ ܦܲܓܼܪ̈ܵܢܵܝܹܐ", "ܘܕܲܪܸܫ ܐܸܢܘܿܢ ܠܫܲܒܼܪ̈ܲܝ ܠܸܒܵܐ ܒܚܹܝܠ ܚܸܟܼܡܵܬܹ̈ܗ ܀", ":ܐܲܫܠܝܼ ܪܸ̈ܛܢܹܐ ܕܲܡܓܼܘܼܫܘܼܬܼܵܐ ܒܸܕܼܝܵܐ ܕܛܘܼܥܝܲܝ", "ܘܲܥܩ݂ܲܪ ܡܲܕܼܒܿܚܹ̈ܐ ܕܲܒܲܢܵܬ̤ ܛܘܼܥܝܲܝ ܠܐܵܟܹ̇ܠܩܲܪܨܵܐ ܀", "ܕܲܟܿܝܼ ܠܐܵܐܲܪ ܡ̣ܢ ܬܸܢܵܢܵܐ ܟܡܝܼܪܵܐ ܕܼܕܸܒܼܚܹ̈ܐ ܀", "ܘܫܲܦܝܼ ܡܲܝ̈ܵܐ ܡ̣ܢ ܣܘܼܚܵܝܵܐ ܕܲܒܼܫܸܡ ܫܹܐܕܹ̈ܐ ܀", ":ܚܵܘܝܼ ܐܸܢܘܿܢ ܠܲܒܼܢܲܝ̈ ܚܸܫܟܵܐ ܫܪܵܪܵܐ ܓܲܠܝܵܐ", "ܘܕܲܪܲܫ ܐܸܢܘܿܢ ܒܢܘܼܗܪܵܐ ܫܒܼܝܼܚܵܐ ܕܟܼܵܪܘܿܙܘܼܬܹܗ ܀", ":ܬܘܼܩܦܵܐ ܕܚܲܝܠܹܗ ܚܵܘܝܼ ܒܕܸܢܚܹܗ ܠܦܘܼܪܩܵܢ ܚܲܝܲܝܹ̈ܢ", "ܘܒܲܨܠܝܼܒܼܘܼܬܹ̈ ܡ̣ܠܵܗ̇ ܠܲܒܼܪܝܼܬܼܵܐ ܫܸܡ ܙܵܟܼܘܼܬܹܗ ܀", "ܨܠܝܼܒܼܵܐ ܕܲܗܘ̤ܵܐ ܠܵܘܛܬܼܵܐ ܠܐ̄ܢܵܫܵܐ ܒܲܓܼܙܵܪ ܕܝܼܢܹܗ ܀", "ܩܢ̣ܵܐ ܫܘܼܚܠܵܦܵܐ ܘܚܲܪܲܪ ܐ̄ܢܵܫܵܐ ܡ̣ܢ ܠܵܘ̈ܛܵܬܼܵܐ ܀", ":ܨܠܝܼܒܼܵܐ ܕܲܚܫܝܼܒܼ ܚܸܣܕܵܐ ܠܥܲܡܡܹ̈ܐ ܘܠܲܝܗܘܼܕܵܝܹ̈ܐ", "ܒܲܛܸܠ ܚܸܣܕܵܐ ܘܲܓܼܙܵܪ ܕܝܼܢܵܐ ܡ̣ܢ ܚܲܝܵܒܹ̈ܐ ܀", ":ܚܛܝܼܬܼܵܐ ܕܸܥܟܲܬ̤ ܘܡ̇ܘܬܵܐ ܐܸܫܬܿܪܝܼ ܒܓܲܒܼܪܵܐ ܙܩܝܼܦܵܐ", "ܘܲܢܒܲܥ̣ܘ ܚܲܝܹ̈ܐ ܕܠܵܐ ܫܘܼܠܵܡܵܐ ܠܓܸܢܣܹܐ ܕܐܵܕܼܵܡ ܀", ":ܓܢܘܿܢܵܐ ܕܪܵܘܡ̇ܐ ܦܬ݂ܲܚ ܒܲܨܠܝܼܒܹܗ ܚܲܬܼܢܵܐ ܕܪܵܘܡ̇ܐ", "ܘܐܲܣܸܩ ܐܸܢܘܿܢ ܠܐܲܪ̈ܥܵܢܵܝܹܐ ܕܢܸܬܼܒܲܣܡܘܼܢ ܒܹܗ ܀", ":ܒܪܝܼܬܼܵܐ ܟܠܵܗ̇ ܛܥܝܼܢܵܐ ܛܘܼܦܣܵܐ ܕܗܵܢܵܐ ܢܝܼܫܵܐ", "ܘܡܲܚܵܘܝܵܐ ܠܹܗ ܠܢܝܼܫܵܐ ܕܝܼܠܹܗ ܐܲܝܟ ܕܲܒܼܨܸܒܥܵܐ ܀", ":ܢܝܼܫܵܗ ܕܡ̇ܪܲܢ ܫܩܝܼܠܵܐ ܟܠܵܗ̇ ܘܲܡܙܲܝܚܵܐ ܠܹܗ", "ܘܲܒܼܬܘܼܩܵܢܵܗ̇ ܛܥܝܼܢܵܐ ܐ̄ܪܵܙܵܐ ܘܛܘܼܦܣܵܐ ܕܫܘܼܒܼܚܹܗ ܀", ":ܠܒܸܗܬܲܬܼ ܐܲܦܹ̈ܐ ܕܲܒܼܠܕܲܒܼܵܒܹ̈ܐ ܕܠܵܐ ܡܸܬܿܛܦܝܼܣܝܼܢ", "ܘܲܠܚܲܕܼܘܼܬܼܵܐ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܀", ":ܥܵܠܡܵܐ ܟܠܹܗ ܒܝܲܕܼ ܐܸܣܟܹܿܡܵܘ̈ܗܝ ܛܥܝܼܢ ܙܵܟܼܘܼܬܹܗ", "ܕܡܲܠܟܵܐ ܨܠܝܼܒܼܵܐ ܕܐܸܬܼܓܿܠܝܼ ܒܚܲܪܬܼܵܐ ܠܦܘܼܪܩܵܢ ܐ̄ܢܵܫܵܐ ܀", ":ܡܚܲܙܲܩ ܥܵܠܡܵܐ ܒܛܘܼܦܣܵܐ ܕܝܼܠܹܗ ܒܝܲܕܼ ܦܸܢ̈ܝܵܬܹܗ", "ܘܲܡܫܲܡܸܫ ܠܹܗ ܠܗܵܢܵܐ ܐ̄ܪܵܙܵܐ ܒܝܲܕܼ ܩܘܼܝܵܡܹܗ ܀", ":ܒܲܕܼܡܘܼܬܼ ܨܠܝܼܒܼܵܐ ܕܠܲܐܪܒܿܥܵܐ ܓܲܒܹܿܗ ܡܪܲܟܲܒܼ ܛܘܼܦܣܹܗ", "ܡܚܵܘܸܐ ܥܵܠܡܵܐ ܒܓܼܘܼܫܡܵܐ ܕܝܵܬܹܗ ܕܲܛܥܝܼܢ ܢܝܼܫܹܗ ܀", ":ܒܐܲܪܒܿܥܵܐ ܐ̄ܣܛܘܼܟܼܣܝܼ̈ܢ ܒܲܕܼܡܘܼܬܼ ܨܠܝܼܒܼܵܐ ܩܵܝ̇ܡܵܐ ܫܲܢ̄ܬܵܐ", "ܘܐܸܢ ܡܸܬܼܥܵܘܟܼܵܐ ܒܚܲܕܼ ܡ̣ܢ ܗܵܠܹܝܢ ܠܵܐ ܡܸܬܓܼܡܪܵܐ ܀", "ܐܵܦ ܢܲܗܝܼܪܵܐ ܕܡܲܢܗܲܪ ܢܘܼܗܪܹܗ ܠܥܵܠܡܵܐ ܟܠܹܗ ܀", "ܒܸܠܥܵܕܼ ܛܲܟܼܣܵܐ ܕܢܝܼܫܵܐ ܨܠܝܼܒܼܵܐ ܠܵܐ ܡܸܫܬܿܡܠܸܐ ܀", ":ܒܝܲܕܼ ܡܲܣܲܩܬܵܐ ܘܲܒܼܡܲܚܬܿܬܵܐ ܕܕܲܪ̈ܓܹܐ ܕܝܼܠܹܗ", "ܒܝܲܪ̈ܚܹܐ ܐܲܪܒܿܥܵܐܠ ܡܚܵܘܸܐ ܢܝܼܫܹܗ ܕܓܲܒܼܪܵܐ ܨܠܝܼܒܼܵܐ ܀", ":ܒܥܸܣܪܝܼܢ ܘܐܲܪܒܿܥܵܐ ܒܹܗ ܒܲܚܙܝܼܪܵܢ ܠܘܼܩܒܲܠ ܟܵܢܘܿܢ", "ܗܵܠܹܝܢ ܒܪܵܘܡ̇ܐ ܘܗܵܠܹܝܢ ܒܥܘܼܡܩܵܐ ܒܲܬܼܪܹܝܢ ܓܼܒܹ̈ܐ ܀", ":ܒܥܸܣܪܝܼܢ ܘܐܲܪܒܿܥܵܐ ܒܐܵܕܼܵܪ ܝܲܪܚܵܐ ܠܘܼܩܒܲܠ ܐܝܼܠܘܿܠ", "ܡܫܘܼܚܬܼܵܐ ܬܪܝܼܨܬܵܐ ܕܲܬܼܪܹܝܢ ܓܲܒܿܝܼ̈ܢ ܛܥܝܼܢܝܼܢ ܐܲܟܲܚ̄ܕܼ ܀", ":ܒܥܸܣܪܝܼܢ ܘܐܲܪܒܿܥܵܐ ܕܚܲܪ̈ܚܹܐ ܐܲܪܒܿܥܵܐ ܡܚܵܘܸܐ ܫܸܡܫܵܐ", "ܢܝܼܫܵܐ ܨܠܝܼܒܼܵܐ ܒܝܲܕܼ ܡܲܚܲܬܿܬܹܿܗ ܘܲܒܼܡܲܣܲܩܬܹܿܗ ܀", ":ܡܲܕܼܢܚܵܐ ܘܡܲܥܪܒܼܵܐ ܘܓܲܪܒܿܝܵܐ ܘܬܲܝܡܢܵܐ ܠܘܼܩܒܲܠ ܚܕܼܵܕܹ̈ܐ", "ܛܘܼܦܣܵܐ ܓܡܝܼܪܵܐ ܕܲܨܠܝܼܒܼܘܼܬܼܵܐ ܫܩܝܼܠܝܼܢ ܐܲܟܲܚ̄ܕܼ ܀", ":ܐܸܢ ܕܹܝܢ ܗܵܟܹܝܠ ܚܕܼܵܐ ܡܸܣܬܲܕܿܩܵܐ ܡ̣ܢ ܚܲܒܼܪ̈ܵܬܼܵܗ̇", "ܫܪܵܝܵܐ ܕܡܝܼܪܵܐ ܗܵܘܹ̇ܐ ܠܟܼܠܗܹܝܢ ܕܠܵܐ ܩܘܼܝܵܡܵܐ ܀", ":ܚܘܼܪ ܒܦܵܪܲܚܬܼܵܐ ܕܦܵܪܚܵܐ ܒܐܵܐܲܪ ܐܲܝܟܲܢ ܨܵܝܪܵܐ", "ܨܠܝܼܒܼܵܐ ܒܓܼܘܼܫܡܵܗ̇ ܘܲܡܚܵܘܝܵܐ ܠܹܗ ܠܥܹܝܢ ܣܲܓܿܝܼ̈ܠܹܐ ܀", ":ܡ̇ܬܿܚܵܐ ܪܹܫܵܗ̇ ܘܦܵܫ̇ܛܵܐ ܪܸ̈ܓܼܠܹܝܗ̇ ܘܦܵܪܣܵܐ ܓܸܦܝ̈ܗ̇", "ܘܟܸܢ ܡܙܲܝܲܚ ܠܵܗ̇ ܐܵܐܲܪ ܫܲܦܝܵܐ ܠܥܸܠ ܡ̣ܢ ܚܲܨܹܗ ܀", ":ܗܵܢܵܐ ܐ̄ܪܵܙܵܐ ܗ̄ܘ̣ ܕܟܼܠ ܡܲܢ ܕܡ̇ܘܕܸܿܐ ܒܢܝܼܫܹܗ ܕܝܼܫܘܿܥ", "ܦܵܪܲܚ ܣܵܠܹ̇ܩ ܒܝܘܿܡ ܢܘܼܚܵܡܵܐ ܠܪܵܘܡܵܐ ܕܲܠܥܸܠ ܀", ":ܘܡܲܢ ܕܠܵܐ ܥܵܡܹ̇ܕܼ ܘܪܸܫܹ̇ܡ ܨܠܝܼܒܼܵܐ ܥܲܠ ܦܲܪܨܘܿܦܹܗ", "ܦܵܐܹ̇ܫ ܒܐܲܪܥܵܐ ܘܡܸܬܿܬܿܚܸܕܼ ܒܐܲܦܵܘ̈ܗܝ ܬܲܪܥܵܐ ܕܪ̈ܲܚܡܹܐ ܀", ":ܐܵܦ ܐܝܼܠܵܢܹ̈ܐ ܥܲܡ ܙܲܪ̈ܥܘܿܢܹܐ ܥܲܡ ܟܠ ܓܸܢܣܝܼ̈ܢ", "ܛܥܝܼܢܝܝܼܢ ܢܝܼܫܵܐ ܕܐܲܪܒܿܥܵܐ ܓܲܒܹ̈ܐ ܕܦܲܓܼܪܵܐ ܨܠܝܼܒܼܵܐ ܀", ":ܢܸܩܪܘܿܒܼ ܗܵܟܹܝܠ ܠܣܸܦܪ̈ܲܝ ܪܘܼܚܵܐ ܘܢܸܚܙܸܐ ܢܝܼܫܹܗ", "ܟܲܕܼ ܡܸܬܼܒܲܕܸܿܩ ܡ̣ܢ ܩܕܼܵܡ ܕܵܪܹ̈ܐ ܒܐܝܼܕܼܵ ܕܟܹܐܢܹ̈ܐ ܀", ":ܐܲܒܼܪܵܡ ܣܵܗܹ̇ܕܼ ܕܐܲܝܟܲܢ ܩܲܒܿܠ ܡܘܼܠܟܵܢ ܐܲܪܥܵܐ", "ܡ̣ܢ ܐܲܠܵܗܵܐ ܕܲܫܦܝܼܥ ܚܘܼܒܹܿܗ ܥܲܠ ܒܲܝܬܵܝܘ̈ܗܝ ܀", ":ܝܵܪܬܿܘܼܬܼ ܐܲܪܥܵܐ ܩܲܒܸܿܠ ܐܲܒܼܪܵܐ ܒܝܲܕܼ ܫܘܼܘܕܵܝܹ̈ܐ", "ܕܟܲܕܼ ܡܸܫܬܲܪܲܪ ܒܗܲܝܡܵܢܘܼܬܼܵܐ ܢܸܗܘܸܐ ܡ̇ܪܵܗ̇ ܀", ":ܐܲܪܦܝܼ ܐܲܪܥܹܗ ܘܒܹܝܬܼ ܐܲܒܼܵܗܵܘ̈ܗܝ ܒܐܘܿܪ ܕܟܲܠܕܵܝܹ̈ܐ", "ܘܐܸܙܲܠ ܒܵܬܲܪ ܩܵܠܵܐ ܕܲܩܪ̣ܵܝܗܝ ܨܹܝܕܼ ܡܘܼܠܟܵܢܹܗ ܀", ":ܐܲܪܥܵܐ ܟܠܵܗ̇ ܕܐܵܡܘܿܪ̈ܵܝܹܐ ܡ̣ܠܲܟ ܕܝܵܗܹ̇ܒܼ ܠܹܗ", "ܗܵܘ̇ ܝܵ̇ܕܲܥ ܟܠ ܕܲܫܪܝܼܪ ܚܘܼܒܹܿܗ ܘܠܵܐ ܡܸܬܿܕܲܓܲܠ ܀", ":ܐܲܗܩܩܹܗ ܠܐܲܒܼܪܵܡ ܒܝܲܕܼ ܓܸܠܝܵܢܹܗ ܕܢܸܚܙܹܝܗ̇ ܠܐܲܪܥܵܐ", "ܟܲܕܼ ܦܵܩܹ̇ܕܼ ܠܹܗ ܕܲܢܗܲܠܸܟ ܒܵܗ̇ ܒܲܕܼܡܘܼܬܼ ܡܵܪܵܐ ܀", ":ܠܐܘܼܪܟܵܗ̇ ܗܵܟܹܝܠ ܐܵܦ ܠܲܦܬܼܵܝܵܗ̇ ܐܲܠܦܹܗ ܕܢܸܪܕܸܿܐ", "ܕܲܒܼܝܲܕܼ ܗܵܕܹܐ ܢܸܓܼܠܸܐ ܢܝܼܫܵܐ ܕܒܹܗ ܝܵܪܹܬܼ ܠܵܗ̇ ܀", ":ܨܠܝܼܒܼܵܐ ܨܵܪ ܗ̄ܘ̣ܵܐ ܒܝܲܕܼ ܗܲܠ̈ܟܼܵܬܹܗ ܟܲܕܼ ܝܵܪܹܬܼ ܠܵܗ̇", "ܕܢܵܘܕܲܥ ܠܹܗ ܒܹܗ ܕܲܒܼܗܵܢ ܢܝܼܫܵܐ ܝܵܪܹܬܼ ܐܲܪܥܵܐ ܀", ":ܚܵܙܘ ܝܗ̄ܘܼܕܼܵܝܹ̈ܐ ܕܐܲܝܝܟܲܢ ܪܲܫܡܹܗ ܪܹܫ ܫܲܪ̈ܒܼܵܬܼܟܼܘܿܢ", "ܠܛܘܼܦܣܵܐ ܪܲܒܵܐ ܕܢܝܼܫܵܐ ܨܠܝܼܒܼܵܐ ܒܐܲܪܥܵܐ ܕܝܼܪܸܬܼ ܀", ":ܕܘܼܡܝܵܐ ܕܪܵܘܡ̇ܐ ܫܩܝܼܠܵܐ ܐܲܪܥܵܐ ܕܝܼܪܸܬܼ ܐܲܒܼܪܵܡ", "ܗܵܘ̇ ܬܘܼܩܵܢܵܐ ܕܲܥܬܼܝܼܕܼ ܕܢܸܬܼܓܿܠܸܐ ܒܓܲܒܼܪܵܐ ܨܠܝܼܒܼܵܐ ܀", ":ܢܚܵܬܵܐ ܕܬܲܪܬܹܿܝܢ ܣܵܡ̣ ܠܲܫܡܲܝܵܐ ܡܲܠܟܵܐ ܕܪܵܘܡ̇ܐ", "ܘܒܼܵܗ̇ ܨܒܼܵܐ ܕܢܢܝܝܼܚ ܠܐܸܠܦܹܗ ܕܥܵܠܡܵܐ ܒܲܠܡܹܐܝܢ ܛܘܼܒܹ̈ܐ ܀", ":ܟܠܡܲܢ ܕܪܵܫܹ̇ܡ ܥܲܠ ܒܹܝܬܼ ܥܲܝܢܵܘ̈ܗܝ ܢܝܼܫܵܐ ܨܠܝܼܒܼܵܐ", "ܗܘ̤ ܥܵܐܹ̇ܠ ܠܵܗ̇ ܠܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀", ":ܕܵܡ̇ܝܵܐ ܠܗܵܕܹܐ ܐܵܦ ܦܸܠܐܬܼܵܐ ܕܲܠܘܵܬܼ ܐܝܼܣܚܵܩ", "ܕܡ̣ܢ ܣܲܝܒܿܘܼܬܼܵܐ ܘܡ̣ܢ ܥܲܩܪܘܼܬܼܵܐ ܗܘ̤ܵܐ ܡ̇ܘܠܵܕܹܗ ܀", ":ܣܠܸܩ̣ ܠܲܥܠܵܬܼܵܐ ܒܲܕܼܡܘܼܬܼ ܐܸܡܪܵܐ ܐܲܝܟ ܦܘܼܩܕܵܢܵܐ", "ܘܡ̣ܢ ܩܕܼܵܡ ܕܲܢܡܘܼܬܼ ܦܲܠܛܹܗ ܐܸܡܪܵܐ ܕܡ̣ܢ ܐܝܼܠܵܢܵܐ ܀", ":ܒܲܓܼܙܵܪ ܕܝܼܢܵܐ ܕܒܼܝܼܫܵܐ ܘܡ̇ܘܬܵܐ ܚܵܒܼܘ ܡ̇ܝܘܿܬܹ̈ܐ", "ܘܚܲܪܲܪ ܐܸܢܘܿܢ ܐܸܡܪܵܐ ܚܲܝܵܐ ܒܲܙܩܝܼܦܘܼܬܹܗ ܀", ":ܠܐܝܼܣܚܵܩ ܦܲܪܩܹܗ ܕܸܟܼܪܵܐ ܕܐܸܬܿܬܿܠܝܼ ܒܓܼܵܘ ܐܝܼܠܵܢܵܐ", "ܘܠܵܗ̇ ܠܲܒܼܪܝܼܬܼܵܐ ܦܲܪܩܵܗ̇ ܒܲܕܼܡ̇ܐ ܚܲܝܵܐ ܕܐܸܨܛܠܸܒܼ ܀", ":ܝܲܥܩܘܿܒܼ ܣܵܒܼܵܐ ܚ̣ܙܵܐ ܒܓܸܠܝܵܢܵܐ ܐܵܦ ܣܸܒܿܠܬܵܐ", "ܕܣܝܼܡܵܐ ܒܐܲܪܥܵܐ ܘܐܝܼܬܼܵܘܗܝ ܪܹܫܵܗ̇ ܠܥܸܠ ܒܲܡܫܲܝܵܐ ܀", ":ܗܵܢ ܓܸܠܝܵܢܵܐ ܐ̄ܪܵܙܵܐ ܐܝܼܬܼܵܘܗܝ ܕܓܲܒܼܪܵܐ ܨܠܝܼܒܼܵܐ", "ܕܒܹܗ ܒܲܨܠܝܼܒܼܵܐ ܣܵܠ̇ܩܝܼܢ ܐ̄ܢܵܫܵܐ ܠܪܵܘܡܵܐ ܕܲܠܥܸܠ ܀", ":ܒܲܪܸܟ ܝܲܥܩܘܿܒܼ ܐܲܟܼܡܵܐ ܕܝܼܠܸܦ ܡ̣ܢ ܓܸܠܝܵܢܵܐ", "ܘܚܵܘܝܼ ܐ̄ܪܵܙܵܐ ܕܲܨܠܝܼܒܼܘܼܬܼܵܐ ܒܲܒܼܢܲܝ̈ ܝܵܘܣܸܦ ܀", ":ܐܲܩܝܼܡ ܝܵܘܣܸܦ ܩܕܼܵܡ̇ܘܗܝ ܕܐܲܒܼܘܼܗܝ ܠܲܒܼܢܵܘ̈ܗܝ ܬܪ̈ܲܝܗܘܿܢ", "ܡ̣ܢ ܝܲܡܝܼܢܹܗ ܡܢܲܫܸܐ ܘܠܲܐܦܪܹܝܡ ܡ̣ܢ ܣܸܡܵܠܹܗ ܀", ":ܫܲܚܸܠܦ ܕܪ̈ܵܥܵܘܗܝ ܚܲܕܼ ܥܲܠ ܚܲܒܼܪܹܗ ܒܲܕܼܡܘܼܬܼ ܨܠܝܼܒܼܵܐ", "ܘܐܵܘܪܸܒ ܘܐܲܙܥܲܪ ܠܲܒܼܢܲܝ̈ ܝܵܘܣܸܦ ܒܢܝܼܫܵܐ ܨܠܝܼܒܼܵܐ ܀", ":ܠܐܲܦܪܹܝܡ ܐܵܘܪܸܒܼ ܒܝܲܕܼ ܝܲܡܢܹܗ ܐܲܒܼܘܼܢ ܝܲܥܩܘܿܒܼ", "ܘܲܒܼܣܸܡܵܠܹܗ ܐܲܙܥܲܪ ܠܐܲܚܘܼܗܝ ܕܐܝܼܬܼܵܘܗܝ ܒܘܼܟܼܪܵܐ ܀", ":ܗܵܢܵܐ ܐ̄ܪܵܙܵܐ ܗܵܐ ܐܸܬܼܦܲܫܲܩ ܒܓܲܒܼܪܵܐ ܨܠܝܼܒܼܵܐ", "ܕܐܵܘܪܸܒܼ ܐܸܢܘܿܢ ܠܥܲܡܡܹ̈ܐ ܫܝܼܛܹ̈ܐ ܕܲܥܡ݂ܲܕܼܘ ܒܲܫܡܹܗ ܀", "ܥܲܡܵܐ ܕܲܗܘ̤ܵܐ ܒܘܼܟܼܪܵܐ ܠܥܲܡܡܹ̈ܐ ܫܲܒܒܼܝܼܚܵܬܹ̈ܐ ܀", "ܙܥܲܪ ܒܲܨܠܝܼܒܼܵܐ ܘܲܗܘ̤ܵܐ ܫܝܼܛܵܐ ܒܡܲܪܵܚܘܼܬܹܗ ܀", ":ܒܹܗ ܒܲܨܠܝܼܒܼܵܐ ܪܫܲܡ̣ ܒܘܼܪ̈ܟܵܬܹܗ ܝܝܲܥܩܘܿܒܼ ܣܵܒܼܵܐ", "ܕܢܹܐܠܲܦ ܟܠܢܵܫ ܕܒܸܠܥܵܕܼ ܨܠܝܼܒܼܵܐ ܠܵܐ ܡܸܬܼܓܲܡܪ̈ܵܢ ܀", ":ܡ̣ܢ ܕܫܲܠܸܡ ܗ̄ܘ̣ܵܐ ܟܠܡܵܐ ܕܐܸܡ݂ܲܪ ܩܵܡ̣ ܡ̣ܢ ܥܲܪܣܹܗ", "ܘܐܵܕܿܝܼ ܠܡܵܪܹܗ ܘܦܲܪܥܹܗ ܣܸܓܼܕܿܬܼܵܐ ܥܲܠ ܪܹܫ ܚܘܼܛܪܹܗ ܀", ":ܐ̄ܪܵܙܵܐ ܓܲܠܝܵܐ ܕܐܵܦ ܗܘ̤ ܡ̇ܪܲܢ ܣܥ݂ܲܪ ܒܲܩܢܘܿܡܹܗ", "ܘܫܲܡܠܝܼ ܘܲܓܼܡ݂ܲܪ ܟܠܹܗ ܪܲܗܛܵܐ ܕܟܼܵܘܿܙܘܼܬܹܗ ܀", ":ܐܲܪܟܸܿܢ ܪܹܫܹܗ ܥܲܠ ܪܹܫ ܩܲܣܝܵܐ ܘܐܲܫܠܸܡ ܪܘܼܚܹܗ", "ܘܒܹܗ ܒܲܨܠܝܼܒܼܵܐ ܓܲܡܪܹܗ ܠܐ̄ܪܵܙܵܐ ܕܦܘܼܩܵܢܢ ܐ̄ܢܵܫܵܐ ܀", ":ܬܵܐ ܠܘܵܬܼ ܚܘܼܛܪܹܗ ܕܡܘܼܫܹܐ ܢܒܼܝܼܵܐ ܕܒܹܝܬܼ ܥܵܒܼܪܵܝܼܐ", "ܘܲܚܙܝܼ ܕܐܲܝܟܲܢ ܨܝܼܕ ܒܹܗ ܐ̄ܪܵܙܵܐ ܕܓܲܒܼܪܵܐ ܨܠܝܼܒܼܵܐ ܀", ":ܟܲܕܼ ܓܹܝܪ ܒܐܲܪܥܵܐ ܣܵܐܹ̇ܡ ܗ̄ܘ̣ܵܐ ܠܹܗ ܙܲܗܗܝܵܐ ܡܘܼܫܹܐ", "ܢܲܦܝܼܠܵܐ ܗ̄ܘ̣ܵܬܼ ܣܵܥܘܿܘܼܬܹܗ ܘܒܲܛܝܼܠܵܐ ܗ̄ܘ̣ܵܬܼ ܀", ":ܘܟܲܕܼ ܡܸܙܕܲܩܸܦ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ ܒܐܝܼܕܼܵܐ ܕܡܘܼܫܹܐ", "ܡܸܫܬܲܡܥܝܼܢ ܠܹܗ ܟܠܗܘܿܢ ܟܝܵܢܹ̈ܐ ܡܠܝܼܠܹ̈ܐ ܘܚܲܪ݁ܫܹܐ ܀", "ܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܒܐܝܼܕܲܐ ܕܡܘܼܫܹܐ ܠܐܲܪܥܵܐ ܕܡܸܨܪܹܝܢ:", "ܣܓܼܝܼ ܐܵܬܼ̈ܘܼܬܼܵܐ ܕܠܵܐ ܡܸܢܝܵܢܵܐ ܥܲܠ ܡܸܨܪ̈ܵܝܹܐ ܀", ":ܚܲܝܠܹ̈ܐ ܪܵܘܪ̈ܒܹܐ ܣܥ݂ܲܪ ܒܵܪܘܿܝܵܐ ܒܚܘܼܛܪܹܗ ܕܟܹܐܢܵܐ", "ܗܵܘ̇ ܕܲܛܥܝܼܢ ܗ̄ܘ̣ܵܐ ܐ̄ܪܵܙܵܐ ܕܩܲܝܣܵܐ ܕܲܨܠܝܼܒܼܘܼܬܹܗ ܀", ":ܐܲܪܝܼܡ ܡܘܼܫܹܐ ܚܘܼܛܪܵܐ ܕܒܼܐܝܼܕܼܵܘ̈ܗܝ ܠܘܼܩܒܲܠ ܝܡܵܐ", "ܘܦܲܠܓܹܗ ܒܝܲܡܵܐ ܘܩܵܡ̣ܘ ܗ̄ܘ̣ܵܘ ܡܲܝ̈ܵܐ ܒܲܕܼܡܘܼܬܼ ܫܘܼܪܵܐ ܀", ":ܗܲܠܸܟ ܥܲܡܵܐ ܒܥܘܼܡܩܵܐ ܕܡܲܝܵܐ ܕܠܵܐ ܒܲܥܝܵܕܼܵܐ", "ܘܲܢ̣ܣܲܒܼܘ ܡܸܢܫܹܠܚ ܚܪܘܼܪܹ̈ܐ ܓܡܝܼܪܹ̈ܐ ܕܠܵܐ ܣܘܼܟܵܝܵܐ ܀", ":ܐܵܦ ܡܸܨܪ̈ܵܝܹܐ ܕܐܲܡ̣ܪܲܚܘ ܘܲܪܕܲܦܸܘ ܒܵܬܲܪ ܥܲܡܵܐ", "ܐܲܪܝܼܡ ܚܘܼܛܪܹܗ ܘܛܲܒܲܥ ܐܸܢܘܿܢ ܒܡܸܨܥܲܬܼ ܝܲܡܵܐ ܀", ":ܡܸܚܕܼܵܐ ܗܵܟܹܝܠ ܕܐܸܬܿܬܿܪܝܼܡ ܨܠܝܼܒܼܵܐ ܥܲܠ ܓܵܓܼܘܼܠܬܵܐ", "ܕܲܝܘܹ̈ܐ ܟܠܗܘܿܢ ܛܒ݂ܲܥܘ ܒܲܨܠܝܼܒܼܵܐ ܐܲܝܟ ܕܲܒܼܝܲܡܵܐ ܀", ":ܐܲܝܟ ܡܸܨܪ̈ܵܝܹܐ ܛܒܲܥ̣ܘ ܡ̇ܪ̈ܘܿܕܹܐ ܒܓܲܒܼܪܵܐ ܨܠܝܼܒܼܵܐ", "ܘܛܲܠܸܩ ܐܸܢܘܿܢ ܚܲܝܠܹܗ ܪܲܒܵܐ ܡ̣ܢ ܓܵܘ ܬܹܒܹܝܠ ܀", ":ܝܗ̄ܘܼܕܼܵܝܝܘܼܬܼܵܐ ܘܫܵܡܪܲܝܘܼܬܼܵܐ ܥܲܡ ܚܲܢܦܘܼܬܼܵܐ", "ܫܪ̣ܵܐ ܒܲܨܠܝܼܒܹܗ ܡܲܠܟܵܐ ܣܓܼܝܼܕܼܵܐ ܘܐܲܡܠܸܟ ܥܲܠ ܟܠ ܀", ":ܒܙܲܒܼܢܵܐ ܕܲܗܘ̤ܵܐ ܩܪܵܒܵܐ ܪܲܒܵܐ ܠܲܥܡܲܠܩܵܝܹ̈ܐ", "ܙܲܩܦܹܗ ܡܘܼܫܹܐ ܠܘܼܩܒܲܠ ܥܡܵܠܹܝܩ ܠܚܘܼܛܪܵܐ ܕܒܼܐܝܼܕܹܗ ܀", ":ܟܲܕܼ ܡܸܬܼܪܟܸܢ ܗ̄ܘ̣ܵܐ ܚܘܼܛܪܵܐ ܕܒܼܐܝܼܕܹܗ ܬܵܩܹ̇ܦ ܥܡܵܠܹܝܩ", "ܘܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܝܵܪܹܒܼ ܥܲܡܵܐ ܒܝܲܕܼ ܙܵܟܼܘܼܬܼܵܐ ܀", ":ܗ̤ܘܲܝ̈ ܠܲܡ ܐܝܼܕܼܵܘ̈ܗܝ ܕܡܘܼܫܹܐ ܓܼܒܲܝܵܐ ܒܗܲܝܝܡܵܢܘܼܬܼܵܐ", "ܘܒܲܙܩܝܼܦܘܼܬܹܗ ܕܚܘܼܛܪܵܐ ܕܒܼܐܝܼܕܼܵܘ̈ܗܝ ܙܟܼܵܘ ܒܢܲܝ̈ ܥܲܡܹܗ ܀", ":ܝܼܫܘܿܥ ܒܲܪܢܘܿܢ ܒܐ̄ܪܵܙܹܗ ܕܝܼܫܘܿܥ ܙܟܼܵܐ ܠܥܡܵܠܹܝܩ", "ܘܐܲܒܼܗܸܬܼ ܐܸܢܘܿܢ ܒܬܼܘܼܩܦܵܐ ܕܙܲܝܢܵܐ ܕܚܘܼܛܪܹܗ ܕܡܘܼܫܹܐ ܀", ":ܒܪܵܐ ܕܐܲܠܵܗܵܐ ܝܼܫܘܿܥ ܡܲܠܟܲܢ ܙܟܼܵܐ ܒܲܨܠܝܼܒܼܵܐ", "ܘܒܲܙܩܝܼܦܘܼܬܹܗ ܚܵܒܼ ܣܵܛܵܢܵܐ ܘܲܒܼܛܸܠ ܡ̇ܘܬܵܐ ܀", ":ܡܘܼܫܹܐ ܕܥܲܒܼܕܵܐ ܗ̄ܘ̣ ܐ̄ܪܵܙܵܐ ܛܥܝܼܢ ܗ̄ܘ̣ܵܐ ܕܲܨܠܝܼܒܼܘܼܬܼܵܐ", "ܘܝܼܫܘܿܥ ܕܐܝܼܬܼܵܘܗܝ ܡ̇ܪܹܐ ܐ̄ܪ̈ܵܙܹܐ ܙܩܝܼܦܵܐ ܛܲܥ̣ܢܹܗ ܀", ":ܗܵܠܹܝܢ ܐ̄ܪ̈ܵܙܹܐ ܒܚܘܼܛܪܹܗ ܪܫܲܡ̣ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ", "ܘܒܲܨܠܝܼܒܼܘܼܬܹܗ ܕܒܲܪ ܐܲܠܵܗܵܐ ܫܩ݂ܲܠܘ ܫܘܼܠܵܡܵܐ ܀", ":ܒܩܲܝܣܵܐ ܕܡܲܪܝܼܪ ܚܲܠܝܼ ܡܘܼܫܹܐ ܡܲܝ̈ܵܐ ܒܡܘܼܪܲܬܼ", "ܘܬܸܫܬ݂ܼܿܝ ܥܲܡܵܐ ܘܐܸܬܼܦܲܝܲܓܼ ܗ̄ܘ̣ܵܐ ܡ̣ܢ ܨܲܗܝܘܼܬܹܗ ܀", ":ܨܠܝܼܒܹܗ ܕܝܼܫܘܿܥ ܚܲܠܝܼ ܥܲܡܡܹ̈ܐ ܕܡܲܪܝܼܪܝܼܢ ܗ̣̄ܘܵܘ", "ܘܐܲܩܢܝܼ ܐܸܢܘܿܢ ܛܲܥܡܵܐ ܚܲܠܝܵܐ ܕܫܸܡ ܒܵܪܘܿܝܵܐ ܀", ":ܒܚܸܘܝܵܐ ܕܲܙܩܲܦ̣ ܡܘܼܫܹܐ ܒܡܲܕܼܒܿܪܵܐ ܡ̇ܢܵܐ ܢܹܐܡܲܪ", "ܕܲܡܚܵܘܸܐ ܠܹܗ ܠܐ̄ܪܵܙ ܓܸܠܝܵܢܹܗ ܕܓܲܒܼܪܵܐ ܨܠܝܼܒܼܵܐ ܀", ":ܚܸܘܝܵܐ ܗܵܟܹܝܠ ܕܲܢܚܵܫܵܐ ܗ̄ܘ̣ܵܐ ܗܵܘ̇ ܕܐܸܬܿܬܲܩܲܢ", "ܕܒܲܙܩܝܼܦܘܼܬܹܗ ܐܲܚܝܼ ܠܥܲܡܵܐ ܡ̣ܢ ܚܲܪ̈ܡ̇ܢܹܐ ܀", ":ܒܲܡܬܼܝܼܚܘܼܬܹܗ ܕܚܸܘܝܵܐ ܚܲܪܫܵܐ ܚܝ̣ܵܘ ܥܸܒܼܪ̈ܵܝܹܐ", "ܘܒܹܗ ܐܸܬܼܦܲܠܲܛܘ ܡ̣ܢ ܢܘܼܟܼ̈ܬܵܬܼܵܐ ܕܚ̈ܘܵܘܵܬܼܵܐ ܀", ":ܐ̄ܪܵܙܵܐ ܪܲܒܵܐ ܕܓܼܒܼܪܵܐ ܙܩܝܼܦܵܐ ܫܩܝܼܠ ܗ̄ܘ̣ܵܐ ܚܸܘܝܵܐ", "ܘܒܲܨܠܝܼܒܼܘܼܬܹܗ ܡܲܐܣܸܐ ܟܹܐܒܹ̈ܐ ܡ̣ܢ ܚܵܫܘܿܫܹ̈ܐ ܀", ":ܥܲܠ ܓܵܓܼܘܼܠܬܵܐ ܐܸܙܕܿܩܸܦ ܐܵܦ ܗܘ̤ ܒܲܕܼܡܘܼܬܼ ܚܸܘܝܵܐ", "ܕܢܸܦܪܘܿܩ ܐ̄ܢܵܫܵܐ ܡ̣ܢ ܟܘܼܪܗܵܢܵܐ ܕܡܸܪܲܬܼ ܫܹܐܕܹ̈ܐ ܀", ":ܓܸܢܣܹܗ ܕܐܵܕܼܵܡ ܕܢܲܟܼܬܹܿܗ ܚܸܘܝܵܐ ܒܹܝܬܼ ܐܝܼܠܵܢܹ̈ܐ", "ܚܵܪ̣ ܒܲܨܠܝܼܒܼܵܐ ܘܲܩܢ̣ܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܚܘܼܪܘ ܒܐܹܠܝܼܫܵܥ ܥܒܼܝܼܵܐ ܕܪܘܼܚܵܐ ܡ̇ܢܵܐ ܫܲܡܠܝܼ", "ܟܲܕܸ ܡܢܲܚܸܢ ܠܹܗ ܠܝܼܚܝܼܕܼܵܝܵܗ̇ ܕܫܝܼܠܘܿܡܵܝܬܵܐ ܀", ":ܐܲܡܝܼܪ ܗܵܟܹܝܠ ܕܲܢܦܲܠ ܢܒܼܝܼܵܐ ܠܥܸܠ ܡ̣ܢ ܛܲܠܝܵܐ", "ܘܲܦܫ݂ܲܛ ܪܸ̈ܓܼܠܵܘܗܝ ܘܲܡ̣ܬܲܚ ܐܝܼܕܼܵܘ̈ܗܝ ܒܲܕܼܡܘܼܬܼ ܨܠܝܼܒܼܵܐ ܀", ":ܩܵܡ̣ ܐܹܠܝܼܫܫܵܥ ܡܸܢܹܗ ܕܡܝܼܬܼܵܐ ܟܲܕܼ ܚܲܡ̣ ܒܸܣܪܹܗ", "ܘܫܲܪܝܼ ܨܵܐܲܪ ܨܠܝܼܒܹܗ ܕܝܼܫܘܿܥ ܒܝܲܕܼ ܗܲܠ̈ܟܼܵܬܹܗ ܀", ":ܒܒܲܝܬܵܐ ܗܲܠܸܟ ܚܕܼܵܐ ܠܟܼܵܐ ܠܐܘܼܪܟܹܿܗ ܚܕܼܵܐ ܠܲܦܬܼܵܝܹܗ", "ܕܲܒܼܗܵܢ ܢܝܼܫܵܐ ܢܦܲܠܸܛ ܡܝܼܬܼܵܐ ܡ̣ܢ ܝܲܕܼ ܡ̇ܘܬܵܐ ܀", ":ܐܸܬܼܡܬܲܚ ܢܒܼܝܼܵܐ ܥܠܵܘܗܝ ܬܘܼܒܼ ܕܡܝܼܬܼܵܐ ܬܠܵܬܼ ܙܲܒܼ̈ܢܵܬܼܵܐ", "ܘܟܸܢ ܐܸܬܼܦܵܘܲܩ ܡܝܼܬܼܵܐ ܘܲܚ̣ܝܵܐ ܘܩܵܡ̣ ܥܲܠ ܪܸ̈ܓܼܠܵܘܗܝ ܀", ":ܬܠܵܬܼ ܙܲܒܼ̈ܢܵܬܼܵܐ ܬܠܝܼܬܼܵܝܘܼܬܼܵܐ ܪܫܲܡ̣ ܥܲܠ ܛܲܠܝܵܐ", "ܛܘܼܦܣܵܐ ܪܲܒܵܐ ܕܒܹܗ ܡܸܬܼܢܲܚܡܝܼܢ ܟܠܗܘܿܢ ܡܝܼ̈ܬܹܐ ܀", ":ܗܵܝ̇ ܕܐܲܡܝܼܪܵܐ ܕܐܸܬܼܡܬܲܚ ܢܒܼܝܼܵܐ ܠܥܸܠ ܡ̣ܢ ܡܝܼܬܼܵܐ", "ܐ̄ܪܵܙܹܗ ܕܡܵܪܲܢ ܕܲܥܬܼܝܼܕܼ ܕܢܸܬܼܡܬܲܚ ܥܲܠ ܪܹܫ ܩܲܝܣܵܐ ܀", ":ܒܛܘܼܦܵܣܹ̈ܐ ܗܵܠܹܝܢ ܐܸܫܟ݂ܲܚ ܢܒܼܝܼܵܐ ܕܢܲܚܸܐ ܡܝܼܬܼܵܐ", "ܕܲܢܚܵܘܸܐ ܠܲܢ ܕܲܒܼܗܵܢ ܐ̄ܪܵܙܵܐ ܩܵܝ̇ܡܝܼܢ ܡܝܼܬܹ̈ܐ ܀", ":ܪܲܒܵܐ ܗ̄ܝܼ ܗܵܟܹܝܠ ܐܵܦ ܡ̣ܢ ܟܠܗܹܝܢ ܗܵܕܹܐ ܕܲܗܘ̤ܵܬܼ", "ܟܲܕܼ ܢܦܲܠ̣ ܦܲܪܙܠܵܐ ܡ̣ܢ ܒܢܲܝ̈ ܢܒܼܝܹ̈ܐ ܒܥܘܼܡܩܵܐ ܕܡܲܝܹ̈ܐ ܀", ":ܟܬܼܝܼܒܼ ܠܲܡ ܕܲܦܣܲܩ̣ ܢܒܼܝܼܵܐ ܩܲܣܝܵܐ ܘܐܲܡܝܼ ܬܲܡ̇ܢ", "ܘܛܲܒ݂ܲܥ ܘܛܵܦ̣ ܗ̄ܘ̣ܵܐ ܦܲܪܙܠܵܐ ܠܥܸܠ ܡ̣ܢ ܡܲܝܝ̈ܵܐ ܀", ":ܚܙ̣ܵܘ ܬܸܡܘܼܪܬܵܐ ܗܵܝ̇ ܕܒܹܐܠܝܼܫܵܥ ܡܸܬܼܚܵܘܝܵܐ ܗ̄ܘ̣ܵܬܼ", "ܕܲܒܼܐ̄ܪܵܙ ܡ̇ܪܹܗ ܐܲܣܓܿܝܼ ܚܲܝܠܹ̈ܐ ܒܹܝܬܼ ܥܵܒܼܪ̈ܵܝܝܹܐ ܀", ":ܒܲܕܼܡܘܼܬܼ ܦܲܪܙܠܵܐ ܛܒ݂ܲܥ ܗ̄ܘ̣ܵܐ ܟܝܵܢܲܢ ܒܗܵܘܬܼܵܐ ܕܡܵܘܬܵܐ", "ܘܲܢܚܸ݂ܬܼ ܨܠܝܼܒܼܵܐ ܘܲܣܠܸ݂ܩ ܓܸܢܣܲܢ ܠܥܸܠ ܡ̣ܢ ܡ̇ܘܬܵܐ ܀", ":ܒܪ̣ܵܐ ܕܐܲܠܵܗܵܐ ܢܚܸ݂ܬܼ ܒܲܨܠܝܼܒܹܗ ܠܝܲܡܵܐ ܕܲܫܝܘܿܠ", "ܘܲܣܠܸܩ̣ܘ ܡܝܼܬܹ̈ܐ ܡ̣ܢ ܨܵܡܲܪܬܵܐ ܕܡ̇ܝܘܿܬܼܘܼܬܼܵܐ ܀", ":ܒܩܲܝܣܵܐ ܨܠܝܼܒܼܵܐ ܙܟܼܵܘ̣ ܡ̇ܝܘܿܬܹ̈ܐ ܕܚܵܒܼ݂ܘ ܒܐܝܼܠܵܢܵܐ", "ܘܲܚܠܵܦ ܚܵܘܒܿܬܼܵܐ ܕܡ̣ܢ ܐܝܼܠܵܢܵܐ ܚܝ̣ܵܘ ܒܲܨܠܝܼܒܼܵܐ ܀", ":ܐܲܝܢܵܐ ܕܡܲܡܪܲܚ ܘܡܸܬܼܚܪܸܐ ܠܘܼܩܒܲܠ ܗܵܠܹܝܢ ܐ̄ܪ̈ܵܙܹܐ", "ܝܵ̇ܕܲܥܥ ܗܵܢܵܐ ܕܚܸܪܝܵܝܘܬܹܗ ܠܵܘ ܠܘܵܬܲܢ ܗ̄ܝܼ ܀", ":ܠܘܼܩܒܲܠ ܡ̇ܪܹܗ ܕܲܪܫܲܡ̣ ܐ̄ܪ̈ܵܙܵܘܗܝ ܒܟܼܠܗܘܿܢ ܕܵܪܹ̈ܐ", "ܥܲܡܹܗ ܡܲܩܪܸܻܒܼ ܠܘܼܩܒܲܠ ܛܘܼܦܵܣܵܘ̈ܗܝ ܢܘܼܟܼܪܵܝܵܐ ܀", ":ܢܹܐܡܲܪ ܡܸܟܸܿܝܠ ܠܘܼܩܒܲܠ ܚܲܢܦܹ̈ܐ ܘܥܲܡ ܝܗ̄ܘܼܕܼܵܝܹ̈ܐ", "ܕܲܒܲܥܲܛܠܘܼܬܗܘܿܢ ܡܒܲܙܚܝܼܢ ܐܲܟܲܚ̄ܕܼ ܒܟܼܵܪܘܿܙܘܼܬܲܢ ܀", ":ܣܒ݂ܲܪܘ ܛܵܥܲܝ̈ܵܐ ܕܥܹܕܲܬܼ ܩܘܼܕܼܫܵܐ ܠܩܲܝܣܵܐ ܣܵܓܼ̇ܕܵܐ", "ܘܠܹܗܘ̣ ܡܝܲܩܪܵܐ ܐܲܝܟ ܐܲܠܵܗܵܐ ܚܠܵܦ ܐܲܠܵܗܵܐ ܀", ":ܡܸܛܠ ܕܗܸܢܘ̣ܿܢ ܣܓܸܕܼܘ ܠܲܒܼܝܼܕܹ̈ܐ ܚܠܵܦ ܥܵܒܼ̇ܘܿܕܼܵܐ", "ܩܵܡ̣ܘ ܒܲܥܫܘܼܩܝܵܐ ܘܲܡܨܨܲܚܹܝܢ ܠܲܢ ܒܩܲܝܣܵܐ ܨܠܝܼܒܼܵܐ ܀", ":ܛܵܥܹ̇ܝܢ ܟܬܼܝܼܫܹ̈ܐ ܒܕܲܓܵܠܘܼܬܹܗ ܕܐܵܟܹ̇ܠܩܲܪܨܵܐ", "ܘܓܼܵܣܹ̇ܝܢ ܥܵܘ̣ܠܵܐ ܡܲܪܝܼܪܵܐܝܼܬܼ ܥܲܠ ܫܲܪܝܼܪܹ̈ܐ ܀", ":ܠܵܘ ܠܲܡܠܘܿܠܵܐ ܡܸܬܼܚܲܙܝܵܢܵܐ ܣܵܓܼ̇ܕܵܐ ܥܹܕܲܬܵܐ", "ܐܸܠܵܐ ܠܢܝܼܫܵܐ ܕܡܲܠܟܵܐ ܨܠܝܼܒܼܵܐ ܕܲܙܟܼܵܐ ܒܩܲܝܣܵܐ ܀", ":ܐܸܢ ܕܹܝܢ ܠܩܲܝܣܵܐ ܣܵܓܼ̇ܕܵܐ ܥܹܕܿܬܵܐ ܐܲܟܼܡܵܐ ܕܲܣܒ݂ܲܪܘ", "ܠܡܵܢܵܐ ܐܵܦ ܡ̣ܢ ܐܵܕܼܫܹ̈ܐ ܐ̄ܚܪ̈ܵܢܹܐ ܨܠܝܼܒܼܵܐ ܀", ":ܡ̣ܢ ܟܠ ܐܵܕܼܫܝܼ̈ܢ ܙܥܘܿܪ̈ܒܹܐ ܘܪܵܘܪ̈ܒܹܐ ܐܵܦ ܝܲܩܝܼܪܹ̈ܐ", "ܥܵܒܼ̇ܕܵܐ ܥܹܕܿܬܵܐ ܨܲܠܡܹܗ ܓܲܠܝܵܐ ܕܡܲܠܟܵܐ ܟܲܣܝܵܐ ܀", ":ܒܢܝܼܫܹܗ ܚܲܝܵܐ ܩܢܸܐ ܙܵܟܼܘܼܬܼܵܐ ܠܒܼܝܼܟܼܵܐ ܓܵܘܣܵܐ", "ܘܲܡܢܲܫܩܵܐ ܠܹܗ ܒܚܘܼܒܵܐ ܕܲܟܼܝܵܐ ܕܠܵܐ ܦܘܼܠܵܓܼܵܐ ܀", ":ܠܵܐ ܛܥܵܬ̤ ܥܹܕܿܬܵܐ ܠܵܐ ܒܐܝܼܠܵܢܹ̈ܐ ܐܵܦܠܵܐ ܒܨܲܠܡܹ̈ܐ", "ܘܠܵܐ ܒܲܡܠ̈ܘܿܠܹܐ ܘܒܼܵܐܕܼܫܹ̈ܐ ܕܲܗܘ̤ܵܘ ܡܸܛܠ ܐ̄ܢܵܫܵܐ ܀", ":ܟܲܕܼ ܣܵܓܼ̇ܕܵܐ ܠܹܗ ܠܢܝܼܫܵܐ ܚܲܝܵܐ ܐܲܝܟܵܐ ܕܲܪܫܝܼܡ", "ܠܡܵܪܲܢ ܣܵܓܼ̇ܕܵܐ ܘܠܵܘ ܠܲܡܠ̈ܘܿܠܹܐ ܡܸܬܼܚܲܒܿܠܵܢܹ̈ܐ ܀", ":ܥܲܡܵܐ ܦܲܩܪܵܐ ܕܲܝܗܘܼܕܵܝܹ̈ܐ ܣܓܸܕܼܘ ܠܲܦܬܲܟܼܪܹ̈ܐ", "ܘܝܲܩܲܪܘ ܨܲܠܡܹ̈ܐ ܘܨܲܚܝܼܘ ܠܡܵܪܵܐ ܕܲܦܪ݂ܲܩ ܐܸܢܘܿܢ ܀", ":ܗܵܟܲܢ ܐܸܡ݂ܲܪܘ ܩܕܼܵܘ ܗܵܘ̇ ܥܸܓܼܠܵܐ ܕܲܥܒ݂ܲܕܼܘ ܒܚܘܿܪܝܼܒܼ", "ܟܲܕܼ ܣܵܓܼ̇ܕܼܝܼܢ ܠܹܗ ܘܲܡܝܲܩܪܝܼܢ ܠܹܗ ܐܲܝܟ ܐܲܠܵܗܵܐ ܀", ":ܗܵܢܵܘ̇ ܡ̇ܪܵܟ ܐܘܿ ܝܼܣܪܵܝܹܠ ܐܸܡ݂ܲܪܘ ܥܲܛܠܹ̈ܐ", "ܘܗܵܢܵܘ̇ ܕܦܲܪ̣ܩܵܟ ܡ̣ܢ ܓܵܘ ܡܸܨܪܹܝܢ ܡ̣ܢ ܥܲܒܼܕܿܘܼܬܼܵܐ ܀", ":ܓܠܝܼܦܹ̈ܐ ܘܨܲܠܡܹ̈ܐ ܝܲܩܲܪ ܥܲܡܵܐ ܪܫܝܼܡ ܒܲܟܼܬܼܵܒܹ̈ܐ", "ܘܗܵܐ ܡܸܬܼܩܲܛܪܓܼܵܐ ܛܵܠܘܿܡܘܼܬܹ̈ ܡ̣ܢ ܓܵܘ ܣܸܦܪܹ̈ܐ ܀", "ܫܪܝܼܚ ܗ̄ܘ̣ܵܐ ܠܸܒܹܿܗ ܕܥܲܡܵܐ ܥܲܛܠܵܐ ܒܵܬܲܪ ܫܹܐܕܹ̈ܐ:", "ܘܡܸܛܠ ܗܵܢܵܐ ܐܲܚܸܒܼ ܨܲܠܡܹ̈ܐ ܒܕܼܘܼܟܲܬܼ ܚܲܝܵܘ̈ܗܝ ܀", ":ܚܲܢܦܹ̈ܐ ܟܠܗܘܿܢ ܣܛ̣ܵܘ ܡ̣ܢ ܐܘܼܪܚܵܐ ܕܫܲܦܝܵܐ ܘܕܲܟܼܝܵܐ", "ܘܲܣܓܸܕܼܘ ܠܟܹܐܦܹ̈ܐ ܘܲܠܚܲܝ̈ܘܵܬܼܵܐ ܘܐܵܦ ܠܐܝܼܠܵܢܹ̈ܐ ܀", ":ܝܲܩܲܪܘ ܐܸܢܘܿܢ ܐܲܝܟ ܕܠܲܐܠܵܗܵܐ ܒܦܘܼܠܚܵܢܲܝܝ̈ܗܘܿܢ", "ܘܫܲܡܸܫܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܕܡܲܠ݁ܝܵܢ ܪܘܼܫܥܵܐ ܀", ":ܚܙ̣ܸܵܘ ܢܲܗܝܼܪܹ̈ܐ ܕܲܒܼܪ̣ܵܐ ܒܚܲܝܠܹܗ ܡܲܬܼܩܸܢ ܟܠܵܐ", "ܘܲܛܥ̣ܵܘ ܘܲܣܓܸܕܼܘ ܩܕܼܵܡ ܫܲܬܿܝܼܩܹ̈ܐ ܐܲܝܟ ܕܠܲܐܠܵܗܵܐ ܀", ":ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܚܲܕܼܘ", "ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܲܒܼ ܠܲܒܼܢܲܝ̈ܢܵܫܵܐ ܀", ":ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܓܲܕܸܘ", "ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܼܒܼ ܠܲܒܼܢܲܝ̈ܢܵܫܵܐ ܀", ":ܚܵܣ ܠܵܗ̇ ܠܥܹܕܿܬܵܐ ܕܬܼܵܘܕܸܿܐ ܒܗܵܠܹܝܢ ܐܲܝܟ ܟܵܦܘܿܪܹ̈ܐ", "ܘܚܵܣ ܠܵܗ̇ ܕܬܸܩܢܸܐ ܕܘܼܡܝܵܐ ܢܕܼܝܼܕܼܵܐ ܕܲܒܼܢܲܝ̈ ܛܘܼܥܝܲܝ ܀", ":ܠܢܼܫܹܗ ܕܡ̇ܪܲܢ ܕܒܹܗ ܐܸܬܼܡܲܟܼܪܲܬ̤ ܡܩܲܠܣܵܐ ܒܫܘܼܒܼܚܵܐ", "ܘܲܡܝܲܩܪܵܐ ܠܹܗ ܐܲܝܟ ܕܲܠܛܲܒܼܥܵܐ ܕܲܡܠܸܟ ܡܲܠ̈ܟܹܿܐ ܀", ":ܡܸܕܸܿܡ ܕܡܲܠܟܵܐ ܡܝܲܩܲܪ ܥܲܠ ܟܠ ܡܸܛܠ ܡܲܠܟܵܐ", "ܘܐܸܢܗܘ̤ ܕܫܝܼܛ ܗ̄ܘ̣ ܡܸܛܠ ܡܲܠܟܵܐ ܐܸܬܼܝܲܩܲܪ ܠܹܗ ܀", ":ܩܲܝܣܵܐ ܨܠܝܼܒܼܵܐ ܟܲܕܼ ܒܲܟܼܝܵܢܹܗ ܒܨܝܼܪܵܐ ܐܝܼܬܼܵܘܗܝ", "ܐܸܠܵܐ ܒܥܸܠܬܹܗ ܛܵܒܼ ܝܲܩܝܼܪ ܗ̄ܘ̣ ܡܸܛܠ ܝܼܫܘܿܥ ܀", ":ܚܵܬܼܡ̇ܐ ܐܝܼܬܼܵܘܗܝ ܨܠܝܼܒܹܗ ܕܝܼܫܘܿܥ ܠܗܲܝܡܵܢܘܼܬܲܢ", "ܕܒܹܗ ܐܸܬܼܓܲܡܪܲܬ̤ ܡܕܲܒܿܪܵܢܘܼܬܹܗ ܚܠܵܦ ܦܘܼܪܩܵܢܲܢ ܀", ":ܐܵܦ ܕܹܝܢܵܪܵܐ ܕܲܛܥܝܼܢ ܨܲܠܡܵܐ ܕܡܲܠܟܵܐ ܕܐܲܪܥܵܐ", "ܗܵܐ ܡܩܲܒܿܠܝܼܢ ܠܹܗ ܢܒܲܝ̈ ܐܘܼܚܵܕܼܵܢܵܐ ܐܲܝܟ ܕܲܠܡܲܠܟܵܐ ܀", ":ܡܸܛܠ ܥܸܠܬܼܵܐ ܕܛܲܒܼܥܵܐ ܕܡܲܠܟܵܐ ܝܲܩܝܼܪ ܥܲܠ ܟܠ", ":ܘܡܲܢ ܕܠܹܗ ܡܲܣܠܸܐ ܠܡܲܠܟܵܐ ܕܐܝܼܬܼܵܘܗܝ ܕܝܼܠܹܗ", ":ܒܗܵܢܵܐ ܛܲܟܼܣܵܐ ܢܝܼܫܵܐ ܣܓܼܝܼܕܼܵܐ ܕܲܨܠܝܼܒܼܘܼܬܼܵܐ", "ܛܥܝܼܢ ܒܲܚܙܵܬܹܗ ܨܲܠܡܹܗ ܪܲܒܵܐ ܕܡܲܠܟܵܐ ܡܫܝܼܚܵܐ ܀", ":ܠܚܲܬܼܢܵܐ ܕܡܲܠܟܵܐ ܘܲܠܨܘܼܪ̈ܵܬܼܵܐ ܕܲܟܼܬܼܝܼ̈ܒܼܵܬܹܗ", "ܡܢܲܫܩܝܼܢ ܐ̄ܢܵܫܵܐ ܘܲܡܝܲܩܪܝܼܢ ܠܹܗ ܐܲܝܟ ܕܲܠܡܲܠܟܵܐ ܀", ":ܛܝܼܢܵܐ ܫܝܼܛܵܐ ܐܵܦ ܩܲܪܛܲܝܣܵܐ ܡܸܕܸܿܡ ܕܲܒܼܨܝܼܪ", "ܫܝܼܛ ܒܲܟܼܝܵܢܹܗ ܘܠܵܘ ܚܫܝܼܒܼ ܡܸܕܸܿܡ ܠܘܵܬܼ ܝܵܕܼܘܿܥܹ̈ܐ ܀", ":ܡ̇ܐ ܓܹܝܪ ܕܪܵܫܹ̇ܡ ܡܲܠܟܵܐ ܡܸܠܵܘ̈ܗܝ ܒܓܼܵܘ ܩܲܪܛܲܝܣܵܐ", "ܝܲܩܪܹܗ ܟܠܢܵܫ ܐܲܝܟ ܕܠܲܡܠܘܿܠܵܐ ܘܕܲܗܒܼܵܐ ܣܢܝܼܢܵܐ ܀", ":ܛܝܼܢܵܐ ܫܝܼܛܵܐ ܡܸܕܼܪܵܐ ܪܲܦܝܵܐ ܕܡ̣ܢ ܓܵܘ ܐܲܪܥܵܐ", "ܡܵܐ ܕܛܵܒܼ̇ܥܝܼܢ ܠܹܗ ܡܲܠ̈ܟܹܿܐ ܕܐܲܪܥܵܐ ܩܢܸܐ ܬܸܫܒܿܘܿܚܬܵܐ ܀", ":ܡ̇ܐ ܕܡܸܫܬܲܕܲܪ ܣܲܩܪܵܐ ܕܡܲܠܟܵܐ ܒܛܲܒܼܥܵܐ ܕܐܝܼܕܼܵܘ̈ܗܝ", "ܩܵܐܹ̇ܡ ܟܠܢܵܫ ܘܲܡܢܲܫܸܩ ܠܹܗ ܐܲܝܟ ܕܲܠܡܲܠܟܵܐ ܀", "ܒܛܲܒܼܥܵܐ ܕܲܫܡܹܗ ܡܚܵܘܸܐ ܡܲܠܟܵܐ ܫܘܼܘܕܵܝ ܡܸܠܵܘ̈ܗܝ:", "ܘܠܵܐ ܡܸܫܬܲܕܲܪ ܡܸܕܸܿܡ ܒܐܝܼܕܵܘ̈ܗܝ ܠܒܲܪ ܡ̣ܢ ܛܲܒܼܥܹܗ ܀", ":ܟܡܵܐ ܓܹܝܪ ܡ̇ܕܹܝܢ ܫܲܪܝܼܪ ܛܲܒܼܥܹܗ ܕܝܼܫܘܿܥ ܡܲܠܟܲܢ", "ܕܚܲܬܸܿܡ ܡܸܠܵܘ̈ܗܝ ܒܛܲܒܼܥܵܐ ܪܲܒܵܐ ܕܲܨܠܝܼܒܼܘܼܬܹܗ ܀", ":ܗܲܠܸܟ ܒܐܲܪܥܵܐ ܘܫܲܠܸܡ ܟܠܵܗ̇ ܡܕܲܒܿܪܵܢܘܼܬܹܗ", "ܘܚܵܘܝܼ ܫܪܵܪܵܐ ܕܫܘܼܘܕܵܝ ܡܸܠܵܘ̈ܗܝ ܒܲܙܩܝܼܦܘܼܬܹܗ ܀", ":ܐܸܢ ܕܹܝܢ ܛܲܒܼܥܹ̈ܐ ܕܡܲܠ̈ܟܹܿܐ ܕܙܲܒܼܢܵܐ ܡܝܲܩܪܝܼܢ ܒܐܲܪܥܵܐ", "ܟܡܵܐ ܟܹܝܬܼ ܢܝܲܩܲܪ ܠܛܲܒܼܥܵܐ ܨܠܝܼܒܼܵܐ ܕܡܲܠܟܵܐ ܕܪܵܡ̇ܐ ܀", ":ܐܸܢܕܲܝܹܢ ܥܲܡܡܹ̈ܐ ܡܢܲܫܩܝܼܢ ܘܣܵܓܼ̇ܕܿܝܼܢ ܠܛܲܒܼܥܵܐ ܕܡܲܠ̈ܟܹܿܐ", "ܝܲܬܿܝܼܪ ܦܲܐܝܵܐ ܕܠܹܗ ܠܲܨܠܝܼܒܼܵܐ ܢܝܲܩܲܪ ܟܠܢܵܫ ܀", ":ܢܲܫܸܩܘ ܘܲܣܓܼܘܿܕܼܘ ܠܢܝܼܫܹܗ ܕܝܼܫܘܿܥ ܡܸܛܠ ܝܼܫܘܿܥ", "ܕܒܹܗ ܬܸܬܼܚܲܪܪܘܼܢ ܡ̣ܢ ܢܸܟܼܝܵܢܵܘ̈ܗܝ ܕܐܵܟܹ̇ܠܩܲܪܨܵܐ ܀", ":ܚܵܬܼܡܹܗ ܕܡ̇ܪܲܢ ܨܠܝܼܒܼܵܐ ܐܝܼܬܼܵܘܗܝ ܩܢܸܐ ܙܵܟܼܘܼܬܼܵܐ", "ܕܒܹܗ ܢܦ݂ܲܠ ܡ̇ܘܬܵܐ ܘܒܸܛܠܲܬ̤ ܛܘܼܥܝܲܝ ܡ̣ܢ ܥܵܡܲܪܬܵܐ ܀", ":ܠܗܵܢܵܐ ܢܝܼܫܵܐ ܩܲܒܼܥܹܗ ܒܥܹܕܿܬܹܿܗ ܡܲܠܟܵܐ ܣܓܼܝܼܕܼܵܐ", "ܕܠܹܗ ܢܸܬܼܩܲܪܒܼܘܼܢ ܐܲܝܟ ܕܲܠܨܲܠܡܵܐ ܕܲܡܠܸܟ ܡܲܠ̈ܟܹܿܐ ܀", ":ܒܹܗ ܡܸܬܼܩܲܕܿܫܝܼܢ ܐܵܦ ܡܸܬܼܓܲܙܪܝܼܢ ܥܲܡܡܹ̈ܐ ܥܘܼܪ̈ܠܹܐ", "ܘܗܵܘܹ̇ܝܢ ܥܲܡܵܐ ܠܡܲܠܟܵܐ ܪܲܒܵܐ ܕܐܲܡܠܸܟ ܥܲܠ ܟܠ ܀", ":ܟܠܗܘܿܢ ܐܲܝܠܹܝܢ ܕܨܵܒܹ̇ܝܢ ܠܡܸܥܡܲܕܼ ܒܹܗ ܡܸܬܼܪܲܫܡܝܼܢ", "ܘܒܸܠܥܵܕܼ ܢܝܼܫܹܗ ܠܵܐ ܡܸܬܼܟܲܢܹܝܢ ܥܹܕܿܬܹܿܗ ܕܝܼܫܘܿܥ ܀", ":ܐܵܦ ܟܵܗܢܘܼܬܼܵܐ ܒܹܗ ܡܸܬܼܪܲܫܡܵܐ ܠܫܘܼܡܠܵܝ ܐ̄ܪ̈ܵܙܹܐ", "ܘܒܲܫܡܹܗ ܓܵܡ̇ܪܵܐ ܛܲܟܼܣܹ̈ܐ ܘܐ̄ܪ̈ܵܙܹܐ ܒܥܹܕܲܬܼ ܩܘܼܕܼܫܵܐ ܀", ":ܒܹܗ ܡܸܬܼܪܲܫܡܝܼܢ ܗܲܝܟܿܠܹ̈ܐ ܟܠܗܘܿܢ ܥܲܡ ܒܝܼܪ̈ܵܬܼܵܐ", "ܘܡ̇ܐ ܕܐܸܬܼܩܲܕܲܫܘ ܒܗܵܢܵܐ ܢܝܼܫܵܐ ܫܪ̣ܵܐ ܒܗܘܿܢ ܪܘܼܚܵܐ ܀", ":ܚܵܬܼܡܹܗ ܕܝܼܫܘܿܥ ܛܵܒܲ݁ܥ ܟܵܗܢܵܐ ܒܗܲܝܟܲܠ ܩܘܼܕܼܫܵܐ", "ܕܢܸܗܘܸܐ ܠܡܹܐܢܵܐ ܕܲܡܠܸܐ ܚܲܝܹ̈ܐ ܠܓܸܢܣܵܐ ܕܐ̄ܢܵܫܵܐ ܀", ":ܒܗܵܢܵܐ ܨܠܝܼܒܼܵܐ ܐܵܦ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܥܹܕܿܬܵܐ", "ܘܗܵܘܹ̇ܝܢ ܒܲܫܡܹܗ ܪܲܗܒܼܘܿܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܗܵܠܹܝܢ ܟܠܗܹܝܢ ܡܫܲܡܠܸܐ ܨܠܝܼܒܼܵܐ ܒܗܲܝܟܲܠ ܩܘܼܕܼܫܵܐ", "ܘܲܡܚܲܣܸܐ ܒܹܗ ܘܲܡܩܲܕܸܿܫ ܒܹܗ ܠܲܒܼܢܲܝ̈ܢܵܫܵܐ ܀", ":ܫܪܵܪܹܗ ܕܝܼܫܘܿܥ ܒܹܗ ܡܸܬܼܒܲܕܲܩ ܠܐܲܪ̈ܥܵܢܵܝܹܐ", "ܘܒܲܨܠܸܡ ܢܝܼܫܹܗ ܢܵܣ̇ܒܿܝܼܢ ܛܘܼܒܹ̈ܐ ܕܠܵܐ ܡܸܬܼܝܲܒܿܠܝܼܢ ܀", ":ܒܹܗ ܡܸܬܿܛܲܪܕܿܝܼܢ ܕܲܝܘܹ̈ܐ ܛܲܡ̈ܠܹܐ ܡ̣ܢ ܥܘܼܡܪ̈ܲܝܗܘܿܢ", "ܘܡ̣ܢ ܙܲܠܝܼܩܵܘ̈ܗܝ ܥܼܵܩܝܼܢ ܘܛܵܫܹ̇ܝܢ ܐܲܝܟ ܦܪ̈ܲܚܕܲܘܼܕܹܐ ܀", ":ܒܗܵܢܵܐ ܢܝܼܫܵܐ ܒܵܛܹ̇ܠ ܩܹܐܪܣܵܐ ܘܚܲܝܠܵܐ ܕܫܹܐܕܹ̈ܐ", "ܘܒܹܗ ܡܸܬܼܐܲܣܹܝܢ ܟܠ ܡܘܼܪ̈ܗܵܢܝܼܢ ܘܟܼܠ ܢܸܟܼܝܵܢܝܼ̈ܢ ܀", "ܗܵܢܵܐ ܙܲܝܢܵܐ ܢܣܲܒ݂ܼܘ ܙܲܕܿܝܼܩܹ̈ܐ ܘܒܹܗ ܐܸܬܼܓܲܢ̄ܒܲܪܘ:", "ܘܣܲܚܦ̣ܘܼܗܝ ܠܒܼܝܼܫܵܐ ܘܕܲܩܪ̣ܘܼܗܝ ܒܪܘܼܡܚܵܐ ܕܢܝܼܫܵܐ ܨܠܝܼܒܼܵܐ ܀", ":ܗܘ̤ܵܘ ܩܪܲܒܼܬܼܵܢܹܐ ܘܲܫܩܲܠ̣ܘ ܢܲܝܙܟܼܵܐ ܨܠܝܼܒܹܗ ܕܝܼܫܘܿܥ", "ܘܚܵܒܼ݂ܘ ܣܵܛܵܐ ܥܲܡ ܡܲܠܲܐܟܼܵܘ̈ܗܝ ܡ̣̤ ܩܕܼܵܡܲܝܗܘܿܢ ܀", ":ܗܵܢܵܘ ܕܲܓܼܠ̣ܵܐ ܪܲܒܵܐ ܒܟܼܠ ܐܲܬܼܪ̈ܵܘܵܢ", "ܘܢܲܨܚ ܐܸܢܘܿܢ ܠܣܵܗ̈ܕܹܿܐ ܙܗܲܝܵ̈ܐ ܒܐܵܓܼܘܲܢܲܝ̈ܗܘܿܢ ܀", ":ܗܵܢܵܘ ܕܲܨܡܲܚ̣ ܫܘܼܦܪܵܐ ܕܢܘܼܗܪܹܗ ܒܥܵܠܡܵܐ ܟܠܹܗ", "ܘܟܲܢܸܫ ܐܸܢܘܿܢ ܠܲܒܼܢܲܝ̈ܢܵܫܵܐ ܕܢܸܚܙܘܿܢ ܫܘܼܒܼܚܹܗ ܀", ":ܐܲܝܟ ܩܹܒܼܘܿܬܼܵܐ ܐܝܼܬܼܵܘܗܝ ܥܲܡܲܢ ܒܪܹܫ ܡܲܫܪܝܼܬܲܢ", "ܘܲܡܕܲܒܲܪ ܠܵܗ̇ ܠܐܸܠܦܵܗ̇ ܕܥܹܕܿܬܵܐ ܠܲܠܡܹܐܝܢ ܫܲܝܢܵܐ ܀", ":ܡ̣ܢ ܩܹܒܼܘܿܬܼܵܐ ܙܵܥ ܡܕܼܝܼ̈ܢܵܬܼܵܐ ܘܲܢܦܲܠ̣ܘ ܟܲܪ̈ܟܹܐ", "ܘܚܵܒܼ݂ܘ ܘܐܸܫܬܲܦܲܠܘ ܟܠܗܘܿܢ ܡܲܠ̈ܟܹܿܐ ܕܐܵܡܘܿܪ̈ܵܝܹܐ ܀", ":ܡ̣ܢ ܕܹܝܢ ܕܐܲܡܠܸܟ ܨܠܝܼܒܹܗ ܕܝܼܫܘܿܥ ܥܲܠ ܒܸܪ̈ܝܵܬܼܵܐ", "ܙܵܥ ܫܲܬܸܐܣܵܘ̈ܗܝ ܕܟܲܪܟܼܵܐ ܕܲܫܝܘܿܠ ܘܲܢܦܲܠ̣ ܒܐܲܪܥܵܐ ܀", ":ܩܵܡ̣ܘ ܒܹܗ ܡܝܼܬܹ̈ܐ ܘܐܸܣܬܲܡܲܟܼܘ ܒܹܗ ܡܚܝܼܠܲܝ̈ ܢܲܦܫܵܐ", "ܘܐܲܩܢܝܼ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܓܸܠܝܵܢܹܗ ܀", ":ܫܲܦܸܠ ܚܲܝܠܵܐ ܘܬܼܘܼܩܦܵܐ ܕܫܹܐܕܹ̈ܐ ܩܵܛ̇ܠܲܝ̈ ܐ̄ܢܵܫܵܐ", "ܘܥܲܒ݂ܲܕܼ ܐܸܢܘܿܢ ܡܚܝܼܠܹ̈ܐ ܫܘܝܼܛܹ̈ܐ ܩܕܼܵܡ ܣܵܓܼܘܿܕܵܘ̈ܗܝ ܀", ":ܚܵܘܝܼ ܫܘܼܒܼܚܹܗ ܠܲܡܫܲܝܵܢܹ̈ܐ ܘܠܲܐܪ̈ܥܵܝܹܐ", "ܒܪܵܘܡ̇ܐ ܢܝܼܫܹܗ ܘܒܲܐܪܥܵܐ ܨܲܠܡܵܐ ܕܲܙܩܝܼܦܘܼܬܹܗ ܀", ":ܩܘܼܣܛܲܢܛܝܼܢܘܿܣ ܚܙ̣ܵܝܗܝ ܠܲܨܠܝܼܒܼܵܐ ܠܥܸܠ ܒܲܫܡܲܝܵܐ", "ܟܲܕܼ ܨܵܡܲܚ̇ ܗ̄ܘ̣ܵܐ ܒܲܕܼܡܘܼܬܼ ܫܸܡܫܵܐ ܒܫܘܼܒܼܚܵܐ ܪܲܒܵܐ ܀", ":ܘܲܪ̈ܫܝܼܡܵܢ ܗ̣̄ܘܲܝ̈ ܐܵܦ ܟܬܼܝܼ̈ܒܼܵܬܼܵܐ ܒܣܸܕܼܪܵܐ ܒܫܵܩܵܘ̈ܗܝ", "ܕܲܒܼܗܵܢ ܢܝܼܫܵܐ ܙܵܟܹ̇ܝܬܿ ܡܲܠܟܵܐ ܩܘܼܣܛܲܢܛܝܼܢܘܿܣ ܀", ":ܠܗܵܢܵܐ ܢܝܼܫܵܐ ܛܥ݂ܲܢ ܗ̄ܘ̣ܵܐ ܘܲܢܦ݂ܲܩ ܒܪܹܫ ܡܲܫܪܝܼܬܹܗ", "ܘܡ̣ܢ ܩܕܼܵܡ ܚܙܵܬܹܗ ܢܦܲܠ̣ܘ ܒܥܸܠܕܲܒܼܵܒܹ̈ܐ ܕܐܲܩܪܸܒܼܘ ܥܲܡܹܗ ܀", ":ܩܵܠܵܐ ܕܫܘܼܒܼܚܵܐ ܝܲܒܸܿܒܼ ܡܲܠܟܵܐ ܘܚܲܝ̈ܠܵܘܵܬܹܗ", "ܠܗܵܘ̇ ܕܒܲܨܠܝܼܒܹܗ ܒܲܛܸܠ ܩܪ̈ܵܒܹܐ ܡ̣ܢ ܟܠ ܣܵܘܦܝܼ̈ܢ ܀", ":ܐܸܡܹܗ ܕܡܲܠܟܵܐ ܥܲܩܒܲܬ̤ ܥܠܵܘܗܝ ܕܩܲܝܣܵܐ ܣܓܼܝܼܕܼܵܐ", "ܘܐܸܬܼܒܲܕܲܩ ܠܵܗ̇ ܒܪܹܝܚܵܐ ܕܲܥܛ݂ܲܪ ܡ̣ܢ ܓܵܘ ܐܲܪܥܵܐ ܀", ":ܥܸܛܪܵܐ ܚܲܠܝܵܐ ܕܒܸܣܡܹ̈ܐ ܛܵܒܹ̈ܐ ܦܵܚ̣ ܡ̣ܢ ܐܲܪܥܵܐ", "ܘܲܚܙ̣ܵܘ ܫܘܼܒܼܚܹܿܗ ܥܲܡܵܐ ܘܥܲܡܡܹ̈ܐ ܕܲܟܼܢܲܫ̣ܘ ܬܲܡ̇ܢ ܀", ":ܡܸܛܠ ܗܵܕܹܐ ܐܵܦ ܗܹܠܹܢܹܐ ܐܸܡܹܗ ܕܡܲܠܟܵܐ", "ܠܢܵܬ̤ ܠܐܝܼܩܵܪܹܗ ܗܲܝܟܲܠܹ̈ܐ ܗܕܼܝܼܪܹ̈ܐ ܘܙܲܝܚܲܬ̤ ܥܹܐܕܼܵܘ̈ܗܝ ܀", ":ܡ̣ܢ ܗܵܘ̇ ܝܵܘܡ̇ܐ ܕܐܸܬܼܚܲܦܝܼ ܗ̄ܘ̣ܵܐ ܩܲܝܣܵܐ ܣܓܼܝܼܕܼܵܐ", "ܐܲܝܟ ܕܲܒܼܚܸܫܟܵܐ ܪܕܼܵܘ ܗ̄ܘ̣ܵܘ ܐ̄ܢܵܫܵܐ ܥܕܲܡ̇ܐ ܕܲܕܼܢܲܚ̣ ܀", ":ܘܗܵܫܵܐ ܕܲܕܼܢܲܚ̣ ܐܲܙܠܸܓܼ ܢܘܼܗܪܹܗ ܒܐܲܪܒܲܥ ܦܸܢ̈ܝܵܢ", "ܘܚܲܕܿܝܼ ܒܫܘܼܦܪܹܗ ܠܲܡܫܲܝܵܢܹ̈ܐ ܘܠܲܐܥܵܢܵܝܹܐ ܀", ":ܐܘܿ ܠܵܟ ܩܲܝܣܵܐ ܕܟܲܕܼ ܡ̣ܢ ܒܝܼܫܹ̈ܐ ܒܐܲܪܥܵܐ ܛܡܝܼܪ ܗ̣̄ܘܲܝܬܿ", "ܚܵܘܝܵܟ ܪܸܡܙܵܐ ܠܥܸܠ ܒܲܫܡܲܝܵܐ ܒܐܲܬܼܪܵܐ ܕܢܘܼܗܪܵܐ ܀", ":ܡܲܢ ܠܵܐ ܢܸܬܼܗܲܪ ܒܪܲܒܿܘܼܬܼ ܚܲܝܠܹ̈ܐ ܕܲܣܥܲܪ ܡ̇ܪܲܢ", "ܕܐܸܬܼܵܐ ܒܚܘܼܒܹܿܗ ܘܫܲܝܢܹܗ ܠܥܵܠܡܵܐ ܒܲܨܠܝܼܒܼܘܼܬܹܗ ܀", ":ܒܗܲܝܟܲܠ ܦܲܓܼܪܹܗ ܥܲܠ ܓܵܓܼܠܬܵܐ ܨܡܲܚ̣ ܒܲܙܩܝܼܦܵܐ", "ܘܢܲܗ݂ܲܪ ܥܵܠܡܵܐ ܒܢܘܼܗܪܵܐ ܫܒܼܝܼܚܵܐ ܕܡ̣ܢ ܬܸܫܒܿܘܿܬܹ̇ܗ ܀", ":ܦܪܲܚ̣ܘ ܙܲܠܝܼܩܵܘ̈ܗܝ ܒܲܕܼܡܘܼܬܼ ܫܸܡܫܵܐ ܒܐܲܪܒܲܥܦܸܢ̈ܝܵܢ", "ܘܲܛܠܸ݂ܩ ܚܸܫܟܵܐ ܕܲܦܬܲܟܼܪܘܼܬܼܵܐ ܡ̣ܢ ܒܸܪ̈ܝܵܬܼܵܐ ܀", ":ܒܕܼܢܚܹܗ ܚܸܕܼܝܲܬ̤ ܫܡܲܝܵܐ ܘܐܲܪܥܵܐ ܘܟܼܾܡܵܐ ܕܲܒܼܗܘܿܢ", "ܘܡ̣ܠܵܐ ܐܸܢܘܿܢ ܥܘܼܬܼܪܵܐ ܕܫܘܼܒܼܚܹܗ ܒܝܲܕܼ ܟܵܪ̈ܘܿܙܵܘܗܝ ܀", ":ܗܵܢܵܘ̇ ܪܵܥܝܵܐ ܕܣܲܝܒܲܪ ܨܠܝܼܒܼܵܐ ܚܠܵܦ ܡܲܪܥܝܼܬܹܗ", "ܗܲܝܡܸܢܘ ܒܲܫܡܹܗ ܘܲܣܓܼܘܿܕܼܘ ܠܢܝܼܫܹܗ ܕܠܵܐ ܦܘܼܠܵܓܼܵܐ ܀", ":ܒܗܵܢܵܐ ܡܲܠܟܵܐ ܬܵܘ ܐܸܬܼܓܵܘܲܣܘ ܐܘܿ ܡ̇ܝܘܿܬܹ̈ܐ", "ܘܲܪܫܘܿܡܘ ܨܠܝܼܒܹܗ ܐܲܡܝܼܢܵܐܝܼܬܼ ܥܲܠ ܦܲܓܼܪ̈ܲܝܟܿܘܿܢ ܀", ":ܒܲܫܡܹܗ ܫܲܡܠܵܐ ܣܘܼܥܪ̈ܵܢܲܝܟܲܘܿܢ ܘܗܘܼܦܵܟܲܝ̈ܟܿܘܿܢ", "ܘܠܵܐ ܬܸܬܼܩܲܪܒܼܘܼܢ ܠܡܸܛܥܲܡ ܡܸܕܸܿܡ ܒܸܠܥܵܕܼ ܨܠܝܼܒܹܗ ܀", ":ܒܠܸܒܵܐ ܕܲܟܼܝܵܐ ܗܲܡܸܢܘ ܘܐܵܘܕܵܘ ܒܢܝܼܫܹܗ ܚܲܝܵܐ", "ܘܗܘ̤ ܡܢܲܛܲܪ ܠܟܼܘܿܢ ܡ̣ܢ ܣܘܼܪ̈ܚܵܢܹܐ ܕܲܟܼܣܹܝܢ ܘܲܓܼܠܹܝܢ ܀", ":ܕܚܝܼܠܘ ܨܠܝܼܒܹܗ ܥܲܠ ܥܸܠܵܝܹ̈ܐ ܘܥܲܠ ܬܲܚܬܵܝܹ̈ܐ", "ܘܡ̇ܐ ܕܚܵܙܹ̇ܝܢ ܠܹܗ ܪܵܥܠ̇ܝܼܢ ܡܸܢܹܗ ܫܹܐܕܹ̈ܐ ܟܠܗܘܿܢ ܀", ":ܠܗܵܢܵܐ ܢܝܼܫܵܐ ܡܙܲܝܚܵܐ ܒܫܘܼܒܼܚܵܐ ܥܹܕܲܬܼ ܩܘܼܕܸܫܵܐ", "ܘܲܡܝܲܩܪܵܐ ܠܹܗ ܘܢܵܣ̇ܒܵܐ ܡܸܢܹܗ ܚܢܵܢܵܐ ܘܪ̈ܲܚܡܹܐ ܀", ":ܒܹܗ ܡܸܫܬܲܒܼܗܪܝܼܢ ܘܒܹܗ ܡܸܬܼܓܵܘܣܝܼܢ ܟܠܗܘܿܢ ܟܹܐܢܹ̈ܐ", "ܕܚܲܪܲܪ ܐܸܢܘܿܢ ܡ̣ܢ ܥܲܒܼܕܿܘܼܬܼܵܐ ܕܡ̇ܝܘܿܬܼܘܼܬܼܵܐ ܀", ":ܗܵܐ ܣܵܓܼ̇ܕܿܝܼܢ ܠܹܗ ܘܲܡܝܲܩܪܝܼܢ ܠܹܗ ܒܲܙܡܝܼܪ̈ܵܬܼܵܐ", "ܘܡܫܲܒܿܚܝܼܢ ܠܹܗ ܟܸܢܫܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ ܀", ":ܬܵܘ ܢܵܘܕܸܿܐ ܠܹܗ ܚܕܼܵܐ ܬܵܘܕܿܝܼܬܼܵܐ ܥܲܡ ܪ̈ܘܼܚܵܢܹܐ", "ܠܗܵܘ ܕܒܲܨܠܝܼܒܹܗ ܪܲܡܪܸܡ ܓܸܢܣܲܢ ܠܹܗ ܬܸܫܒܿܘܿܚܬܵܐ ܀"]}