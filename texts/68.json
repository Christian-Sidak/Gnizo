{"title": "On the Confessors", "subtitle": "The Homilies of Mar Narsai", "syriacTitle": "ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ", "author": "Narsai", "text": ["ܡܐܡܪܐ ܕܥܣܪܝܢ ܘܬܪܒܥܐ", "ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ", "ܥܘܼܢܵܝܵܐ", "ܬܵܘܕܿܝܼ ܠܚܲܝܠܵܐ ܕܚܲܝܸܠ ܣܵܗܕܵܘ̈ܗܝ ܘܲܢܲܨܚ̣ܘ ܘܲܙܟܼܵܘ", "ܒܚܲܝܠܵܐ ܕܪܸܚܡܬܹܗ: ܐܲܚܲܝ̈.", ":ܩܵܠ ܙܵܟܼܘܼܬܼܵܐ ܕܲܒܼܪܹܫ ܩܲܝܣܵܐ ܫܡܲܥ̣ܘ ܡ̇ܝܘܿܬܹ̈ܐ", "ܘܲܩ̣ܢܵܘ ܣܲܒܼܪܵܐ ܠܡܹܐܚܲܕܼ ܕܲܪܵܐ ܪܘܼܚܢܵܐܝܼܬܼ ܀", ":ܚܲܕܼ ܡ̣ܢ ܓܸܢܣܵܐ ܕܚܵܒܼ݂ ܒܲܚܛܝܼܬܼܵܐ ܙܟܼܵܐ ܒܲܨܠܝܼܒܼܵܐ", "ܘܩܵܡ̣ܘ ܚܲܝܵܒܹ̈ܐ ܠܩܵܠ ܙܵܟܼܘܼܬܹܗ ܘܲܠܒܸܫ̣ܘ ܙܲܝܢܵܐ ܀", ":ܒܢܲܦܫܵܐ ܘܦܲܓܼܪܵܐ ܫܩ݂ܲܠ ܙܵܟܼܘܼܬܼܵܐ ܐܵܕܼܵܡ ܕܲܬܼܪܹܝܢ", "ܘܲܒܼܢܲܝ̈ ܓܸܡܣܹܗ ܒܪ̈ܓܼܫܲܝ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܕܲܩܥܵܬ̤ ܒܐܲܪܥܵܐ ܫܡ݂ܲܥܘ ܐܲܪ̈ܥܵܢܹܐ", "ܕܩܘܼܡܘ ܐܸܬܼܠܲܒܸܿܒܼܘ ܐ̄ܢܵܐ ܒܲܠܚܘܿܕܲܝ ܙܟܹ̇ܝܬܼ ܒܲܨܠܝܼܒܼܵܐ ܀", ":ܠܲܝܬܿ ܗ̄ܘ̣ܵܐ ܣܲܒܼܪܵܐ ܕܫܸܡ ܙܵܟܼܘܼܬܼܵܐ ܠܦܲܓܼܪ̈ܵܢܵܝܹܐ", "ܘܠܲܒܸܿܒܼ ܐܸܢܘܿܢ ܩܵܠ ܫܘܼܘܕܵܝܵܐ ܕܚܲܕܼ ܕܐܸܬܼܢܲܨܚ ܀", ":ܠܵܐ ܡܲܨܝܵܐ ܗ̄ܘ̣ܵܬܼ ܡ̇ܝܘܿܬܼܬܼܵܐ ܠܡܸܚܣܲܢ ܚܲܫܹ̈ܐ", "ܘܕܲܚܙܵܬ̤ ܦܲܓܼܪܵܐ ܕܢܼܠܸܐ ܒܩܲܝܣܵܐ ܩܢܵܬ̤ ܠܘܼܒܵܒܼܵܐ ܀", ":ܠܵܐ ܡܸܫܟܲܚ ܗ̄ܘ̣ܵܐ ܦܲܓܼܪܵܐ ܪܲܦܝܵܐ ܠܡܸܣܢܵܐ ܚܲܝܹ̈ܐ", "ܘܕܼܐܫܝܼܛ ܐܸܢܘܿܢ ܚܚܲܕܼ ܦܲܓܼܪܵܢܵܐ ܚܲܝܸܨ ܪ̈ܓܼܫܵܘܗܝ ܀", ":ܠܵܐ ܝܵ̇ܕܥܝܼܢ ܗ̄ܘ̣ܵܐ ܐܲܪ̈ܥܵܢܵܝܹܐ ܠܡܸܪܕܼܵܐ ܠܪܵܘܡ̇ܐ", "ܘܕܼܪܫܵܗ̇ ܠܐܘܼܪܚܵܐ ܚܲܕܼ ܐܲܪܥܵܢܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܠܵܐ ܡܦܵܣܝܼܢ ܗ̄ܘ̣ܵܘ ܠܡܹܐܚܲܕܼ ܕܲܪܵܐ ܒܪܸ̈ܓܼܫܲܝ ܦܲܓܼܪܵܐ", "ܘܚܵܘܝܼ ܐܸܢܘܿܢ ܒܝܲܕܼ ܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܵܐ ܀", ":ܠܵܐ ܚܵܟܼܡ̇ܝܼܢ ܗ̄ܘ̣ܵܘ ܠܲܡܕܵܫ ܟܸܣܦܵܐ ܬܚܹܝܬܼ ܪܸ̈ܓܼܠܲܝܗܘܿܢ", "ܘܐܲܠܸܦ ܐܸܢܘܿܢ ܚܲܕܼ ܟܲܕܼ ܦܲܟܼܪܹܗ ܘܕܼܵܫܹܗ ܒܐܲܪܥܵܐ ܀", ":ܛܡܝܼܪ ܗ̄ܘ̣ܵܐ ܘܲܟܼܣܸܐ ܦܲܚܵܐ ܢܟܼܝܼܠܵܐ ܕܪܸܚܡܲܬܼ ܫܘܼܒܼܚܵܐ", "ܘܲܪܗܸܛ ܥܲܒܼܕܹܿܗ ܚܲܕܼ ܩܲܠܝܼܠܵܐ ܘܒܲܕܿܩ ܢܸܟܼܠܹܗ ܀", ":ܒܐܲܪ̈ܥܵܢܵܝܵܬܼܵܐ ܥܢܸܐ ܗ̄ܘ̣ܵܐ ܦܲܓܼܪܵܐ ܘܙܵܘ̈ܥܲܝ ܢܲܦܫܵܐ", "ܘܠܲܝܬܿ ܗ̄ܘ̣ܵܐ ܙܲܗܪܵܐ ܕܪ̈ܘܼܚܵܢܝܵܬܼܵܐ ܒܹܝܬܼ ܐܲܪ̈ܥܵܢܹܐ ܀", ":ܡܸܬܼܟܲܬܿܫܝܼܢ ܗ̄ܘ̣ܵܘ ܒܐܸܣܛܵܕܼܝܼܘܿܢ ܕܐܲܬܼܠܹܝܛܘܼܬܼܵܐ", "ܘܠܲܝܬܿ ܕܲܡܦܲܢܹܐ ܟܠܝܼܠ ܙܵܟܼܘܼܬܼܵܐ ܚܠܵܦ ܥܲܡܠܲܝ̈ܗܘܿܢ ܀", ":ܢܵܚ̇ܬܿܝܼܢ ܟܠܫܵܥ ܠܡܹܐܚܲܕܼ ܕܼܪܵܐ ܒܐ̄ܢܵܫܵܝ̈ܬܼܵܐ", "ܘܡ̇ܐ ܕܐܸܬܼܟܲܬܿܫܘ ܚܵܒܼ݂ܘ ܒܐܵܓܼܘܿܢܵܐ ܘܦܵܫ̣ ܦܘܼܪܥܵܢܵܐ ܀", ":ܟܲܕܼ ܕܹܝܢ ܥܵܫܢܲܬ̤ ܚܵܝܵܒܼܘܼܬܼܵܐ ܕܓܸܢܣܵܐ ܕܐ̄ܢܵܫܵܐ", "ܘܐܲܗܠܘ ܘܲܓܼܚܸܟܼܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܲܫܝ̈ܗܘܿܢ ܀", ":ܚܵܣ̣ ܚܲܢܵܢܵܐ ܕܲܚܙ̣ܵܐ ܨܲܠܡܸܗ ܟܲܕܼ ܡܸܬܼܒܲܙܲܚ", "ܘܡܲܫ݂ܚܹܗ ܒܪܘܼܚܵܐ ܠܡܹܐܪܲܥ ܚܲܫܹ̈ܐ ܒܸܣܪ̈ܵܢܵܝܹܐ ܀", ":ܒܚܲܝܠܵܐ ܕܪܘܼܚܵܐ ܚܲܙܩܹܗ ܠܨܲܠܡܹܗ ܐܲܝܟ ܕܲܒܼܙܲܝܢܵܐ", "ܕܲܒܼܚܝܠ ܪܘܼܚܵܐ ܢܸܦܘܿܩ ܢܸܙܟܸܿܐ ܠܪ̈ܘܼܚܵܢܵܝܹܐ ܀܆", ":ܢܲܣܝܹܗ ܒܟܼܠܗܹܝܢ ܠܲܩܪܲܒܼܬܼܵܢܵܐ ܦܲܓܼܪܵܢܵܝܵܐ", "ܕܲܒܼܢܸܣܝܵܢܹܗ ܢܕܲܪܸܫ ܦܲܓܼܪܵܐ ܠܘܵܬܼ ܙܵܟܼܘܼܬܼܵܐ ܀", ":ܒܹܗ ܐܲܝܟ ܢܝܼܫܵܐ ܐܲܠܸܦ ܐܵܢܘܿܢ ܠܲܟܼܢܵܘܵܬܹ̈ܐ", "ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀", "ܐܲܝܟ ܡܲܚܙܝܼܬܼܵܐ ܩܒ݂ܲܥ ܙܵܟܼܘܼܬܹܗ ܠܐܵܓܼܘܿܢܸܣܛܹ̈ܐ:", "ܕܲܢܕܲܡܘܿܢ ܒܹܗ ܒܙܵܘܥܹ̈ܐ ܘܪܸܓܿܫܹܐ ܠܘܵܬܼ ܫܘܼܠܵܡܵܐ ܀", ":ܒܚܲܫܵܘ̈ܗܝ ܝܼܠܸܦ̣ܘ ܠܡܹܐܚܲܕܼ ܕܿܪܵܐ ܥܲܡ ܚܘܼܬܼܚܵܬܹ̈ܐ", "ܘܲܒܼܚܘܼܡܣܵܢܹܗ ܒܲܣܲܪܘ ܘܐܲܫܝܼܛܘ ܠܲܪ̈ܓܼܝܼܓܼܵܬܼܵܐ ܀", ":ܚ̣ܘܵܙ ܕܲܡܩܲܒܲܥ ܦܲܓܼܪܹܗ ܒܨܸܨܹ̈ܐ ܡ̣ܢ ܛܵܠܘܿܡܹ̈ܐ", ":ܘܝܲܗ̣̄ܒܼܘ ܦܲܓܼܪ̈ܲܝܗܘܿܢ ܠܟܼܠ ܐܘܼܠܨܵܢܝܼ̈ܢ ܒܕܼܘܼܡܝܵܐ ܕܝܼܠܹܗ", ":ܒܡܵܘܬܹܿܗ ܩܲܒܸܿܠܘ ܣܲܒܼܪܵܐ ܛܵܒܼܵܐ ܕܚܵܝܑܬܼ ܡܝܼܬܹ̈ܐ", "ܘܲܣܢ̣ܵܘ ܚܲܝܹ̈ܐ ܘܲܪܚܸܡ̣ܘ ܡܵܘܬܵܐ ܕܢܸܚܘܿܢ ܥܲܡܹܗ ܀", ":ܠܥܸܕܵܢ ܡ̇ܘܬܹܿܗ ܡܸܬܼܥܲܗܕܼܝܼܢ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ", "ܕܲܫܒ݂ܲܩ ܨܲܥܪܹܗ ܘܐܲܦܝܼܣ ܠܐܲܒܼܘܼܗܝ ܥܲܠ ܫܘܼܒܼܩܵܢܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܡܸܬܿܕܿܟܼܝܼܢ ܗ̄ܘ̣ܵܐ ܕܲܩܥ̣ܵܐ ܒܩܲܝܣܵܐ", "ܕܐܲܒܼܵܐ ܕܪ̈ܲܚܡܹܐ ܫܒܼܘܿܩ ܣܲܟܼܠܬܼܵܐ ܠܠܵܐ ܝܼܕܲܥܬܼܵܐ ܀", ":ܒܹܗ ܐܸܬܿܕܲܡܝܘܼ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܙܲܒܼܢܵܐ", "ܘܚܲܠܸܦܘ ܚܲܝܹ̈ܐ ܕܲܡܠܸܐ ܙܲܒܼܢܵܐ ܒܲܕܼܠܵܐ ܫܘܼܠܵܡ ܀", ":ܙܩܲܦ̣ܘ ܦܲܓܼܪ̈ܲܝܗܘܿܢ ܦܲܓܼܪ̈ܵܢܵܝܹܐ ܠܲܪ̈ܓܼܝܼܓܼܵܬܼܵܐ", "ܘܐܲܪ̈ܥܵܢܵܝܵܬܼܵܐ ܗ̤ܘܲܝ̈ ܡܝܼ̈ܬܼܵܬܑܼܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܡܝܼܬܼܘ ܠܲܒܼܪܝܼܬܼܵܐ ܟܲܕܼ ܚܲܝܝܼܢ ܒܵܗ̇ ܐܲܝܟ ܠܵܐ ܚܲܝܹ̈ܐ", "ܐܵܦ ܗ̤ܝ ܒܪܝܼܬܼܵܐ ܚܲܫ݂ܒܿܘܼܗ̇ ܗܸܢܘ̣ܿܢ ܐܲܝܟ ܠܵܐ ܚܲܝܵܐ ܀", ":ܗܲܠܸܟܼܘ ܒܐܲܪܥܵܐ ܒܐ̄ܪܵܙ ܕܘܼܒܵܪܹ̈ܐ ܪ̈ܘܼܚܵܢܵܝܹܐ", "ܘܲܒܼܥܲܡܠܲܝ̈ܗܘܿܢ ܨܵܪܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀", ":ܒܚܲܫܹ̈ܐ ܕܙܲܒܼܢܵܐ ܙܒܲܢ̣ܘ ܡܲܠܟܿܘܼܬܼܵܐ ܕܠܵܐ ܫܵܘܼܠܵܡܵܐ", "ܘܲܒܼܫܝܼ̈ܛܵܬܼܵܐ ܩܢ̣ܵܘ ܪܘܼܡܪܵܡܵܐ ܕܕܲܪܓܼܵܐ ܕܲܠܥܸܠ ܀", ":ܢܚܸܬܼܘ ܠܐܵܓܼܘܿܢܵܐ ܘܐܸܚܲܕܼܘ ܕܲܪܵܐ ܥܲܡ ܚܲܣܝܼܢܵܐ", "ܘܲܠܒܲܟܼ݂ܘ ܪܘܼܚܵܐ ܒܝܲܕܼ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀", ":ܐܝܼܕܼܵܐ ܠܸܒܼܟܲܬ̤ ܪܘܼܚܵܐ ܠܵܐ ܓܘܼܫܡܵܢܵܐ", "ܘܚܵܒܼ݂ ܘܐܸܬܼܦܲܟܲܪ ܩܲܠܝܼܠ ܓܸܦܹ̈ܐ ܩܕܼܵܡ ܝܲܩܝܼܪܵܐ ܀", ":ܐܘܿ ܠܲܟܼܝܵܢܵܐ ܡܸܬܼܚܲܒܿܠܵܢܵܐ ܕܚܵܐܹ̇ܒܼ ܟܠܝܘܿܡ", "ܕܲܚܣ݂ܲܢ ܘܲܙܟܼܵܐ ܠܲܩܪܲܒܼܬܼܵܢܵܐ ܕܙܵܟܹ̇ܐ ܟܠܝܘܿܡ ܀", ":ܐܘܿ ܕܲܚܝܼܚܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ", "ܕܲܙܟܼܵܐ ܠܪܘܼܚܵܐ ܕܲܫܡܹܗ ܡܲܟܼܪܸܙ ܩܲܠܝܼܠܘܼܬܹܗ ܀", ":ܚܙ̣ܵܐ ܡܵܪܘܿܕܼܵܐ ܠܐܵܕܼܵܡ ܕܲܬܼܪܹܝܢ ܘܙܲܟܿܝܼ", "ܘܲܩܥ̣ܵܐ ܘܐܲܝܠܸܠ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܪܐ ܀", ":ܚܙ̣ܵܐ ܕܡܸܬܼܪܲܕܼܦܝܼܢ ܚܲܝܠܵܘܵܬܹ̈ܐ ܡ̣ܢ ܫܸܡ ܝܼܫܘܿܥ", "ܘܐܲܚܕܹ݂ܿܗ ܓܘܼܢܚܵܐ ܕܐܲܝܟܲܢ ܪܵܕܹܦ ܦܲܓܼܪܵܐ ܠܪܘܼܚܵܐ ܀", ":ܫܡ݂ܲܥ ܕܲܡܫܲܢܹܝܢ ܕܲܝܘܹ̈ܐ ܒܩܵܠܵܐ ܡܸܢܼܪܲܓܼܫܵܢܵܐ", "ܘܙܵܥ ܘܐܸܬܼܒܲܠܗܝܼ ܕܠܵܐ ܚܵܫܘܿܫܹ̈ܐ ܥܪܲܩ̣ܘ ܡ̣ܢ ܩܵܠܵܐ ܀", ":ܒܹܝܬܼ ܦܘܼ̈ܠܵܓܼܵܐ ܩܵܡ̣ ܡܲܪܵܚܵܐ ܥܲܠ ܡ̇ܐܐ ܕܲܗܘ̤ܵܐ", "ܟܲܕܼ ܡܸܬܼܚܲܫܲܒ̣ ܕܚܸܠܡܵܐ ܗ̄ܘ̣ ܕܲܠܡܵܐ ܐܵܘ ܥܸܠܵܘܹ̈ܐ ܀", "ܣܵܒܲ̇ܪ ܗ̄ܘ̣ܵܐ ܓܹܝܪ ܒܲܟܪܘܼܢܘܼܬܹܗ ܕܠܵܐ ܡܸܬܼܡܲܟܲܟ:", "ܘܬܼܘܼܒܼ ܪܵܢܹ̇ܐ ܗ̄ܘ̣ܵܐ ܥܲܠ ܡ̇ܝܘܿܬܹ̈ܐ ܕܠܵܐ ܡܸܬܼܦܲܪܩܝܼܢ ܀", ":ܟܲܕܼ ܕܹܝܢ ܝܲܠܦܹܗ ܒܝܲܕܼ ܣܘܼܥܪ̈ܵܢܹܐ ܠܦܘܼܪܩܵܢ ܐ̄ܢܵܫܵܐ", "ܢܦ݂ܲܠ ܡ̣ܢ ܪܵܘܡܹܗ ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܫܢܝܼܥܹ̈ܐ ܀", ":ܫܲܠܚܹ݂ܗ ܠܙܲܝܢܵܐ ܕܲܛܪܘܼܢܘܼܬܼܵܐ ܕܡܲܩܪܷܒܼ ܗ̄ܘ̣ܵܐ ܒܹܗ", "ܘܠܵܗ̇ ܠܲܫܒܼܝܼܬܼܵܐ ܙܲܝܹܢ ܘܐܲܡܝܼܩ ܚܲܕܼ ܠܘܼܩܒܲܠ ܚܲܕܼ ܀", ":ܟܲܬܼܫܹܗ ܠܥܵܠܡܵܐ ܕܗܘ̤ ܥܲܡ ܢܲܦܫܹܗ ܢܲܩܪܸܒܼ ܘܲܢܚܘܼܒܼ", "ܘܲܗܘ̤ܵܐ ܠܹܗ ܗܘ̤ ܐܲܝܟ ܚܲܙܵܝܵܐ ܕܲܩܪ̈ܲܒܼܬܼܵܢܹܐ ܀", ":ܓܲܪܸܓܼ ܐܸܢܘܿܢ ܠܲܒܼܢܲܝ̈ ܐܲܪܥܵܐ ܠܘܵܬܼ ܬܲܟܼܬܿܘܼܫܵܐ", "ܘܩܵܡ̣ ܗܘ̤ ܡܲܗܸܠ ܟܲܕܼ ܡܸܬܼܚܲܝܒܼܝܼܢ ܚܲܕܼ ܡ̣ܢ ܚܲܒܼܪܹܗ ܀", ":ܠܹܗ ܠܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܐܲܠܒܸܿܫ ܙܲܝܢܹܗ", "ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܡܸܬܼܚܲܒܿܠܵܢܵܐ ܀", ":ܦܲܪܲܣ ܬܲܚܦܝܼܬܼܵܐ ܘܣܲܡܝܝܼ ܐܸܢܘܿܢ ܡ̣ܢ ܒܘܼܝܵܢܵܐ", "ܕܠܵܐ ܢܸܬܼܒܲܩܘܿܢ ܕܲܠܡܵܢ ܡܵܚܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀", ":ܐܲܠܒܸܿܫ ܐܸܢܘܿܢ ܪܘܼܚܵܐ ܕܫܘܼܩܪܵܐ ܕܲܟܼܬܼܝܼܫܘܼܬܹܗ", "ܘܲܥܒ݂ܲܕܼ ܐܵܢܘܿܢ ܐܲܝܟ ܬܵܒܼܘܿܥܹ̈ܐ ܕܫܲܪܝܼܪ̈ܵܬܼܵܐ ܀", ":ܐܲܫܩܝܼ ܐܵܢܘܿܢ ܬܸܛܪܵܐ ܕܠܝܼܚܵܐ ܕܡܲܪܝܼܪܘܼܬܹܗ", "ܘܐܲܪܘܝܼ ܐܸܢܘܿܢ ܒܲܪ̈ܓܼܝܼܓܼܵܬܵܪܐ ܐܲܝܟ ܡܹܐܪܝܼܬܼܵܐ ܀", ":ܐܲܪܡܝܼ ܛܢܵܢܵܐ ܕܫܸܡ ܐܲܠܵܗܵܐ ܒܪܸ̈ܥܝܵܢܲܝܗܘܿܢ", ":ܘܲܥܒܲܕܼ ܐܸܢܘܿܢ ܬܵܒܼܥܲܝ̈ ܨܲܥܪܵܐ ܕܛܘܼܥܝܲܝ ܕܐܵܘܠܸܕܼܘ", ":ܫܡ݂ܲܥ ܡܲܪܵܝܵܐ ܕܣܲܬܼܪܹܗ ܩܵܠܵܐ ܕܫܸܡ ܒܵܪܘܿܝܵܐ", "ܠܒܸܢܝܵܢ ܥܵܘ̣ܠܵܐ ܕܫܸܡ ܐܲܠܵܗܹ̈ܐ ܕܲܒܼܢܹܐ ܗ̄ܘ̣ܵܐ ܠܹܗ ܀", ":ܚ̣ܙܵܐ ܕܡܸܬܼܟܲܪܙܵܐ ܚܕܼܵܐ ܬܵܘܕܿܝܼܬܼܵܐ ܕܚܲܕܼ ܐܵܠܵܗܵܐ", "ܘܐܸܓܲܪ̣ ܦܵܠܚܹ̈ܐ ܕܕܿܓܵܠܘܼܬܼܵܐ ܕܲܢܣܲܝܥܘܼܢܵܝܗܝ ܀", ":ܚܙ̣ܵܝܗܝ ܠܲܟܼܝܵܢܵܐ ܪܦܸܐ ܒܐܵܓܼܘܿܢܵܐ ܕܠܘܼܩܒܲܠ ܚܲܫܹ̈ܐ", "ܕܫܲܪܝܼ ܡܲܩܠܸܐ ܒܝܲܕܼ ܚܘܼܡܣܵܢܵܐܬ ܠܥܸܠ ܡ̣ܢ ܚܲܫܹ̈ܐ ܀", ":ܓܘܼܢܚܵܐ ܐܲܚܕܹܿܗ ܕܐܲܝܟܲܢ ܦܲܓܼܪܵܐ ܣܵܢܹ̇ܐ ܠܡܵܘܬܵܐ", "ܗ̣ܦܲܟ ܒܥܹ̇ܐ ܠܹܗ ܠܲܡܚܲܒܿܠܵܢܹܗ ܕܢܸܩܪܘܿܒܼ ܨܹܐܕܼܵܘܗܝ ܀", ":ܒܹܝܬܼ ܦܘܼܪ̈ܬܵܟܹܐ ܪܡܸܐ ܗ̄ܘ̣ܵܐ ܘܫܲܚܝܼܩ ܟܲܕܼ ܡܸܬܼܚܲܫܲܒܼ", "ܕܡܸܛܠ ܡ̇ܢܵܐ ܣܵܢܹ̇ܝܢ ܚܲܝܹ̈ܐ ܪ̈ܵܚܡܲܝ ܚܲܝܹ̈ܐ ܀", ":ܠܡܵܢ ܟܲܝ ܐܲܫܝܼܟܘ ܐܲܪ̈ܥܵܢܵܝܹܐ ܠܐܲܪ̈ܥܵܢܝܵܬܼܵܐ", "ܘܥܲܠ ܡ̇ܢ ܒܲܣܲܪܘ ܥܲܠ ܚܘܼܬܼܚܵܬܹ̈ܐ ܕܠܵܐ ܒܲܥܝܵܕܼܵܐ ܀", ":ܠܡܵܢ ܟܲܝ ܕܵܫܘܼܗ̇ ܐܲܪ̈ܥܵܢܵܝܹܐ ܠܪܸܓܲܬܼ ܒܸܣܪܵܐ", "ܘܥܲܠ ܡ̇ܢ ܐܲܗܸܠܘ ܒܲܢܝܵܚܲܝ̈ܗܘܿܢ ܐܲܝܟ ܝܲܬܿܝܼܪܹ̈ܐ ܀", ":ܠܡܵܢ ܐܸܬܼܢܲܟܼܪܝܼ ܟܝܵܢܵܐ ܕܐܲܣܝܼܪ ܒܲܪ̈ܓܼܝܼܓܼܵܬܼܵܐ", "ܘܲܟܼܕܢ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܕܢܘܼܟܼܪܵܝܝܼܢ ܠܹܗ ܀", ":ܠܵܐ ܗܘ̤ܵܬܼ ܗܵܕܹܐ ܐܵܘ ܐܸܫܬܲܡܥܲܬ̤ ܒܹܝܬܼ ܡ̇ܝܘܿܬܹ̈ܐ", "ܕܡ̇ܝܘܿܬܼܘܼܬܼܵܐ ܬܸܣܢܸܐ ܠܚܲܝܹ̈ܐ ܘܬܸܪܚܲܡ ܡ̇ܘܬܵܐ ܀", "ܠܲܝܬܿ ܠܹܗ ܠܓܸܢܣܵܐ ܕܲܒܼܢܲܝ̈ ܐܵܕܼܵܡ ܣܲܒܼܪܵܐ ܐ̄ܚܪܹܢܵܐ:", "ܐܸܠܵܐ ܥܘܼܡܪܵܐ ܕܲܡܠܸܐ ܙܲܒܼܢܵܐ ܘܚܲܝܹ̈ܐ ܕܙܲܒܼܢܵܐ ܀", ":ܠܵܐ ܣܢ̣ܵܘ ܐ̄ܢܵܫܵܐ ܠܐ̄ܢܵܫܵܝܵܬܼ̈ܐ ܐܲܝܟ ܠܵܐ ܐ̄ܢܵܫܵܐ", "ܘܠܵܐ ܐܸܬܼܢܲܟܼܪܝܘܼ ܒܢܲܝ̈ ܕܲܚܝܼܚܵܐ ܠܦܘܼܠܚܵܢ ܐܲܪܥܵܐ ܀", ":ܠܵܐ ܦܠܲܚ̣ܘ ܡܸܡܬܼܘܿܡ ܐܲܪ̈ܥܵܢܵܝܹܐ ܠܦܠܚܵܢ ܪܘܼܚܵܐ", "ܘܠܵܐ ܝܲܗ̣̄ܒܼܘ ܦܹܐܪܹ̈ܐ ܡܸܬܼܚܲܒܿܠܵܢܹ̈ܐ ܠܠܵܐ ܚܵܫܘܿܫܹ̈ܐ ܀", ":ܠܵܐ ܪܕܼܵܘ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ ܐܲܪ̈ܥܵܢܵܝܹܐ", "ܘܠܵܐ ܜܪ̣ܵܚ ܦܲܓܼܪܵܐ ܝܲܩܝܼܪ ܓܸܦܹ̈ܐ ܥܲܡ ܪ̈ܘܼܚܵܢܹܐ ܀", ":ܐܸܡܗܘܿܢ ܐܪܥܵܐ ܗ̄ܝܼ ܘܒܲܐܪܥܵܐ ܝ̄ܠܝܼܕܼܝܼܢ ܥܲܠ ܕܚܝܼܚܵܐ", "ܘܒܲܕܼܡܘܼܬܼ ܫܲܒܼܪܹ̈ܐ ܝܵܢ̇ܩܝܼܢ ܚܲܠܒܼܵܐ ܕܐܲܪ̈ܥܵܢܵܝܵܬܼܵܐ ܀", ":ܒܨܝܼܪܝܼܢ ܣܲܓܿܝܼ ܡ̣ܢ ܕܘܼܪܵܫܵܐ ܪܘܼܚܵܢܵܝܵܐ", "ܘܠܵܐ ܡܨܸܝܢ ܠܡܸܣܲܒܼ ܐܘܼܟܼܠܵܐ ܓܡܝܼܪܵܐ ܕܡܸܠܲܬܼ ܚܲܝܹ̈ܐ ܀", ":ܚܕܲܬܵܐ ܗ̄ܝܼ ܕܲܗܘ̤ܵܬܼ ܡ̣ܢ ܫܠܹܝ ܒܐܲܪܥܵܐ ܠܒܼܢܲܝ̈ ܐܲܪܥܵܐ", "ܕܲܣܢ̣ܵܘ ܠܐܲܪܥܥܵܐ ܘܠܲܐ̄ܚܝܵܢܘܼܬܼܵܐ ܕܐܲܪ̈ܥܵܢܝܵܬܼܵܐ ܀", ":ܒܗܵܠܹܝܢ ܚܲܫܹ̈ܐ ܡܸܫܬܲܢܲܩ ܗ̄ܘ̣ܵܐ ܣܵܢ̇ܠܵܐ ܕܐ̄ܢܵܫܵܐ", "ܕܲܚܙ̣ܵܐ ܐ̄ܢܵܫܵܐܐ ܕܫܲܪܝܼܘ ܡܲܩܠܹܝܢ ܠܲܡܕܵܫ ܚܲܫܹ̈ܐ ܀", ":ܚܙ̣ܵܐ ܚܲܣܵܡܵܐ ܕܲܗܘ̤ܵܘ ܐ̄ܢܵܫܵܐ ܣܵܢܠܹ̈ܐ ܠܚܘܼܒܹܿܗ", "ܘܐܲܣܸܦ ܢܘܼܪܵܐ ܕܝܲܨܪܹܗ ܒܝܼܫܵܐ ܕܢܵܘܒܸܿܕܼ ܐܸܢܘܿܢ ܀", ":ܚ̣ܙܵܐ ܕܐܸܙܕܲܝܲܢܘ ܥܲܦܪ̈ܵܢܵܝܹܐ ܠܘܼܩܒܲܠ ܚܲܝܠܹܗ", "ܘܚܲܠܸܦ ܐܵܦ ܗܘ̤ ܙܲܝܢܵܐ ܕܢܸܟܼܒܲܠ ܐ̄ܢܵܫܵܐ ܀", ":ܒܝܲܕܼ ܨܸܢ̈ܥܵܬܼܵܐ ܙܲܝܸܢ ܢܲܦܫܹܗ ܪܹܫܵܐ ܕܐܵܐܲܪ", "ܕܲܚܙܵܐ ܦܫܝܼܛܹ̈ܐ ܕܝܼܠܸܦܘ ܦܘܼܪ̈ܣܹܐ ܠܘܼܩܒܲܠ ܢܸܟܼܠܵܘ̈ܗܝ ܀", ":ܠܗܘܿܢ ܗ̄ܘ̣ ܙܲܝܸܢ ܚܲܕܼ ܠܘܼܩܒܲܠ ܚܲܕܼ ܠܲܒܼܢܲܝ̈ ܐܲܪܥܵܐ", "ܘܣܲܕܸܿܩ ܐܸܢܘܿܢ ܒܝܲܕܼ ܚܸܪܝܵܢܵܐ ܚܲܕܼ ܡ̣ܢ ܚܲܒܼܪܹܗ ܀", ":ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܦܠ݂ܲܓܼ ܡ̇ܪܘܿܕܼܵܐ", "ܘܡܸܢܹܗ ܐܲܩܝܼܩ ܥܸܕܼܪܵܐ ܠܓܲܒܵܐ ܕܚܲܝ̈ܠܵܘܬܹܗ ܀", ":ܠܗܘܿܢ ܠܲܦܫܝܼܛܹ̈ܐ ܩܪ̣ܵܐ ܢܵܟܼܘܿܠܵܐ ܕܲܢܣܲܝܥܘܼܢܵܝܗܝ", "ܘܲܠܗܘܿܢ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܚܲܒܼܪ̈ܲܝܗܘܿܢ ܀", ":ܐܲܠܸܦ ܐܸܢܘܿܢ ܙܢܲܝ̈ ܬܲܟܼܬܿܘܼܫܵܐ ܕܦܘܼܪ̈ܣܹܐ ܨܢܝܼܥܹ̈ܐ", "ܘܐܲܥܢܝܼ ܐܸܢܘܿܢ ܒܗܸܪܓܵܐ ܕܥܵܘ̣ܠܵܐ ܠܡܹܐܫܲܕܼ ܥܵܘ̣ܠܵܐ ܀", ":ܦܩ݂ܲܪ ܘܐܸܫܬܲܝܚܲܢ ܟܝܵܢܵܐ ܫܝܼܛܵܐ ܥܲܠ ܗܲܕܵܡ̇ܘ̈ܗܝ", "ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܕܠܵܐ ܒܘܼܝܵܢܵܐ ܀", ":ܢܚܸܬܼܘ ܠܐܵܓܼܘܿܢܵܐ ܒܸܣܪܵܢܵܝܵܐ ܠܘܼܩܒܲܠ ܒܸܣܪܵܐ", "ܘܐܸܚܲܕ ܕܲܪܵܐ ܥܵܦܪܵܐ ܫܝܼܛܵܐ ܥܲܡ ܬܘܼܩܵܢܹܗ ܀", ":ܩܵܡ ܡ̇ܪܘܿܕܼܵܐ ܘܲܒܼܢܲܝ̈ ܓܲܒܹܿܗ ܡ̣ܢ ܣܸܡܵܠܹܗ", "ܘܚܹܝܠ ܟܲܣܝܘܼܬܼܵܐ ܘܲܒܼܢܲܝ̈ ܩܘܼܫܬܵܐ ܡ̣ܢ ܝܲܡܝܼܢܵܐ ܀", ":ܟܢܲܫ̣ܘ ܚܲܙܵܝܹ̈ܐ ܠܲܡ ܕܐܲܬܼܠܹܝܛܵܐ ܚܲܝܠܲܝ̈ ܪܵܘܡ̇ܐ", "ܕܢܸܚܙܘܿܢ ܐ̄ܢܵܫܵܐ ܟܲܕܼ ܡܸܬܼܟܲܬܿܫܝܼܢ ܥܲܡ ܪ̈ܘܼܚܵܢܹܐ ܀", "ܫܹܐܕܹ̈ܐ ܘܐ̄ܢܵܫܵܐ ܐܸܚܲܕܘ ܕܲܪܵܐ ܒܪܸ̈ܓܼܫܹܐ ܘܙܵܘܥܹ̈ܐ:", "ܡܸܬܼܪ̈ܲܓܼܫܵܢܹܐ ܒܪܸ̈ܓܼܫܹܐ ܕܦܲܓܼܪܵܐ ܘܫܹ̈ܐܕܹܐ ܒܙܵܘܥܹ̈ܐ ܀", ":ܐܲܠܒܸܿܫ ܪܘܼܚܵܐ ܐܝܼܕܼܵܐ ܕܒܸܣܪܵܐ ܠܙܵܘܥܹ̈ܐ ܕܲܒܼܗܘܿܢ", "ܕܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܓ̣ܡܲܪܘ ܪܸܓܲܬܼܗܘܿܢ ܀", ":ܐܲܪܡܝܼܘ ܐܝܼܕܵܐ ܠܵܐ ܚܵܫܘܿܫܹ̈ܐ ܥܲܠ ܚܵܫܘܿܫܹ̈ܐ", "ܘܒܲܣܒܸܿܣܘ ܓܘܼܫܡܵܐ ܢܲܚܬܵܐ ܕܲܠܒܲܪ ܡ̣ܢ ܫܸܪܝܵܢܵܐ ܀", ":ܒܢܲܚܬܵܐ ܒܕܸܣܪܵܐ ܩܸܬܲܬ̤ ܐܝܼܕܼܵܐ ܕܲܒܼܥܸܠܕܲܪܵܐ", "ܘܠܵܐ ܩܪܸܒܼ ܚܲܫܵܐ ܠܙܵܘܥܹ̈ܐ ܕܲܠܓܼܵܘ ܡ̣ܢ ܗܲܕܵܡܹ̈ܐ ܀", ":ܠܪܸ̈ܓܼܫܲܝ ܦܲܓܼܪܵܐ ܡܸܬܼܚܲܙܝܵܢܵܐ ܠܒ݂ܲܟ ܡ̇ܪܘܿܕܼܵܐ", "ܘܠܵܐ ܡ̣ܛܵܐ ܚܘܼܪܦܵܐ ܕܣܲܝܦܵܐ ܕܢܸܟܼܠܹܗ ܠܘܵܬܼ ܪܸܥܝܵܢܵܐ ܀", ":ܠܨܸܦܵܐ ܫܝܼܛܵܐ ܕܣܝܼܡܲܬܼ ܚܲܝܹ̈ܐ ܢܩܲܫ̣ ܨܸܢܥܵܬܹ̈ܐ", "ܘܲܣܲܬܲܪܘ ܙܵܘܥܹ̈ܐ ܠܥܘܼܬܼܪܵܐ ܕܪܘܼܚܵܐ ܒܚܸܣܢܲܝ̈ ܢܲܫܦܵܐ ܀", ":ܒܝܲܕ ܓܲܠ̈ܝܵܬܼܵܐ ܣܒ݂ܲܕ ܡܲܪܵܚܵܐ ܕܲܚܣܲܢ ܘܲܙܟܼܵܐ", "ܘܠܵܐ ܐܸܬܼܒܲܩܝܼ ܒܚܹܝܠ ܟܲܣܝܘܼܬܼܵܐ ܕܲܒܼܓܼܵܘ ܢܲܦܫܵܐ ܀", ":ܐܵܦܸܢ ܦܲܓܼܪܵܐ ܪܦܸܐ ܗܲܕܵܡܹ̈ܐ ܚܵܒܼ݂ ܒܐܵܓܼܘܿܢܵܐ", "ܐܸܠܵܐ ܢܲܦܫܵܐ ܠܵܐ ܐܸܙܕܲܟܼܝܲܬ̤ ܡ̣ܢ ܨܸܢ̈ܥܵܬܹܗ ܀", ":ܒܓܼܘܼܫܡܵܐ ܪܲܦܝܵܐ ܩܒ݂ܲܥ ܚܲܣܵܡܵܐ ܓܹܐܪܵܐ ܕܪܘܼܓܼܙܹܗ", "ܘܩܲܒܸܿܠ ܐܸܢܘܿܢ ܗܵܘܢܵܐ ܬܲܩܢܵܐ ܒܣܲܟܿܪܵܐ ܕܪܘܼܚܵܐ ܀", ":ܒܠܲܥܘ̣ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܒܲܡܠܸܐ ܙܲܒܼܢܵܐ", "ܘܩܵܘܝܼܘ ܙܵܘ̈ܥܹܐ ܠܵܐ ܚܵܫܘܿܫܹ̈ܐ ܕܠܵܐ ܫܘܼܓܼܢܵܝܵܐ ܀", ":ܠܵܐ ܐܲܫܦܸܠ ܗ̄ܘ̣ܵܐ ܐܵܦܠܵܐ ܓܘܼܫܡܵܐ ܒܗܵܝ̇ ܕܐܸܬܼܒܲܣܒܲܣ", "ܕܟܲܕܼ ܚܵܫܘܿܫܵܐ ܗ̄ܘ̣ ܥܨ̣ܵܐ ܠܲܟܼܝܵܢܵܐ ܠܒܲܪ ܡ̣ܢ ܛܲܟܼܣܵܐ ܀", ":ܬܲܗܪܵܐ ܗ̄ܘ̣ܵܐ ܓܹܝܪ ܒܝܲܕܼ ܚܘܼܡܣܵܢܹܗ ܕܠܘܼܩܒܲܠ ܚܲܫܹ̈ܐ", "ܘܛܵܒܼ ܥܲܙܝܼ ܗ̄ܘ̣ܵܐ ܟܲܕܼ ܡܸܬܼܦܲܣܲܩ ܕܠܵܐ ܚܵܘܣܵܢܵܐ ܀", ":ܐܘܿ ܚܵܫܘܿܫܵܐ ܕܣܵܗܹ̇ܕܼ ܟܝܵܢܹܗ ܥܲܠ ܚܘܼܒܵܠܹܗ", "ܕܲܛܥܼܵܐ ܟܝܵܢܹܗ ܘܕܲܡܝܼ ܒܚܲܝܠܵܐ ܕܠܵܐ ܚܵܫܘܫܹ̈ܐ ܀", ":ܐܘܿ ܕܲܚܝܼܚܵܐ ܦܸܪ̈ܕܹܿܐ ܕܚܵܠܵܐ ܡܸܬܼܒܲܕܿܪܵܢܵܐ", "ܕܟܲܢܸܫ ܝܵܬܹܗ ܠܘܵܬܼ ܬܘܼܩܵܢܵܐ ܪܘܼܚܵܢܵܝܵܐ ܀", ":ܐܘܿ ܡ̇ܝܘܿܬܼܵܐ ܕܲܓܼܒܼܝܼܠ ܟܠܹܗ ܒܡܵܝܘܿܬܼܘܼܬܵܪܐ", "ܕܫܲܚܠܸܦ ܛܝܼܢܹܗ ܠܘܵܬܼ ܪܘܼܟܵܒܼܵܐ ܕܢܘܼܟܼܪܵܝ ܠܲܫܡܹܗ ܀", ":ܐܘܿ ܐܲܕܼܡܬܼܵܐ ܪܲܦܝܲܬܼ ܓܘܼܫܡܵܐ ܓܒܼܝܼܠܲܬܼ ܒܐܲܪܥܵܐ", "ܕܵܗܘ̤ܵܬܼ ܡ̣ܢ ܫܠܹܝ ܡܲܪܓܵܢܝܼܬܼܵܐ ܩܲܢܝܲܬܼ ܫܘܼܦܪܵܐ ܀", ":ܐܘܿ ܙܓܼܘܿܓܼܝܼܬܼܵܐ ܟܝܢܵܐ ܩܲܪܣܵܐ ܢܩܸܐ ܠܲܬܼܒܼܵܪܵܐ", "ܕܢܲܩܫܘܼܗ̇ ܚܲܫܹ̈ܐ ܐܲܝܟ ܠܐܵܕܼܵܡܘܿܣ ܘܠܵܐ ܐܸܬܿܬܲܒܿܪܲܬ̤ ܀", ":ܟܹܐܦܵܐ ܫܝܼܛܵܐ ܕܠܵܐ ܐܸܬܿܬܿܣܝܼܡܲܬ̤ ܒܒܸܢܝܵܢ ܩܘܼܫܬܵܐ", "ܗܘ̤ܵܬܼ ܒܪܹܫ ܒܸܢܝܵܢܵܐ ܕܗܲܝܟܲܠ ܡܲܠܟܵܐ ܀", ":ܛܝܼܢܵܐ ܕܓܲܪܦܘܼܗܝ ܡܲܝ̈ܵܐ ܕܚܲܫܹ̈ܐ ܕܚܵܫܘܿܫܘܼܬܼܵܐ", "ܚܲܝܸܨ ܗܘ̤ ܠܹܗ ܘܲܗܘ̤ܵܐ ܚܸܨܦܵܐ ܕܩܵܒܹ̇ܐ ܚܲܫܹ̈ܐ ܀", ":ܪܦܸܐ ܪܸܥܝܵܢܵܐ ܕܚܲܝܠܸ ܢܲܦܫܹܗ ܐܲܝܟ ܓܲܢ̄ܒܵܪܵܐ", "ܘܲܒܼܥ̣ܵܐ ܕܢܲܩܠܸܐ ܥܲܠ ܚܲܣܝܼܢܵܐ ܕܕܼܵܫ ܠܲܟܼܝܵܢܹܗ ܀", ":ܡܲܢ ܟܲܝ ܐܲܠܦܹܗ ܠܝܲܩܝܼܪ ܓܘܼܫܡܵܐ ܙܢܲܝ̈ ܬܲܟܼܬܿܘܼܫܵܐ", "ܘܡܲܢ̣ܘܼ ܚܲܝܨܹܗ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀", ":ܡܲܢ̣ܘܼ ܚܵܘܝܹܗ ܠܲܟܼܪܸܐ ܚܲܝܹ̈ܐ ܠܡܸܣܢܵܐ ܚܲܝܵܘ̈ܗܝ", "ܘܡܲܢ ܐܲܝܬܿܝܼ ܠܹܗ ܣܒܲܪܬܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀", ":ܡܲܢ ܐܲܥܝܼܪܹܗ ܡ̣ܢ ܛܘܼܒܵܥܹܗ ܠܕܲܡܟܵܐ ܒܗܝܼܠܵܐ", "ܘܡܲܢ̣ܘܼ ܬܪܲܨ ܠܹܗ ܐܘܼܪܚܵܐ ܠܪܵܘܡ̇ܐ ܠܪܵܚܹ̇ܡ ܥܘܼܡܩܵܐ ܀", ":ܐܸܡ݂ܲܬܼܝ ܐܲܚܸܒܼܘ ܦܲܓܼܪܵܢܵܝܹܐ ܦܲܓܼܪ̈ܵܢܵܝܹܐ ܠܪ̈ܘܼܚܵܢܝܵܬܼܵܐ", "ܘܐܲܝܟܵܐ ܕܲܡܝܼܘ ܐܲܪ̈ܥܵܢܵܝܹܐ ܠܲܫܡܲܝܵܢܹ̈ܐ ܀", ":ܡܲܢ̣ܘܼ ܓܠ̣ܵܐ ܠܹܗ ܠܲܕܼܠܵܐ ܣܲܒܼܪܵܐ ܥܲܠ ܦܘܼܪܥܵܢܵܐ", "ܘܡܲܢ ܒܲܕܸܿܩ ܠܹܗ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦܫܵܐ ܀", ":ܪܸܡܙܵܐ ܠܥܸܙ ܒܹܗ ܕܗܵܘ̇ ܕܐܲܪܡܝܼ ܒܹܗ ܢܘܼܪܵܐ ܕܚܘܼܒܹܿܗ", "ܘܐܲܠܦܹܗ ܒܟܸܣܝܵܐ ܠܡܹܐܚܲܕܼ ܕܲܪܵܐ ܥܲܡ ܚܘܼܬܼܚܵܬܹ̈ܐ ܀", ":ܒܚܹܝܠ ܟܲܣܝܘܼܬܼܵܐ ܚܲܝܸܠ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ", "ܘܒܹܗ ܐܸܬܼܓܲܢ̄ܒܼܪ ܘܲܓܼܙܲܡ ܘܐܲܩܠܝܼ ܥܲܠ ܣܵܩܘܼܪܹܗ ܀", ":ܒܪܘܼܚ ܓܸܠܝܵܢܵܐ ܩܢ̣ܵܐ ܒܘܼܝܵܢܵܐ ܠܡܸܣܢܵܐ ܚܲܝܵܘ̈ܗܝ", "ܘܒܹܗ ܐܸܬܼܚܲܟܲܡ ܠܲܡܚܲܠܵܦܘܼ ܚܲܝܹ̈ܐ ܒܚܲܝܹ̈ܐ ܀", ":ܚܲܝܹ̈ܐ ܒܚܲܝܹ̈ܐ ܦܲܚܸܡܘ ܘܲܬܼܩ̣ܠܘ ܐܲܝܟ ܦܪ̈ܘܿܫܹܐ", "ܘܙܸܠܲܬ̤ ܟܲܦܬܼܵܐ ܕܚܲܝܹ̈ܐ ܕܲܬܼܢܵܢ ܡ̣ܢ ܕܲܠܥܵܠܲܡ ܀", ":ܬܩܲܠ̣ܘ ܚܘܼܡܣܵܢܵܐ ܕܚܲܝܹ̈ܐ ܕܲܬܼܢܵܢ ܒܡܲܠܟܿܘܼܬܼ ܪܵܘܡ̇ܐ", "ܘܠܵܐ ܣܠ̣ܩܘ ܥܲܡܠܹ̈ܐ ܥܲܠ ܦܘܼܪܥܵܢܵܐ ܕܲܥܬܼܝܼ̈ܕܼܵܬܼܵܐ ܀", ":ܙܥܘܿܪܝܼܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܡ̣ܢ ܡܘܼܠܟܵܢܹ̈ܐ", "ܘܠܵܐ ܡܸܬܼܦܲܚܡܝܼܢ ܢܘܼܪܵܐ ܘܣܲܝܦܵܐ ܒܲܟܼܠܝܼܠ ܫܘܼܒܼܚܵܐ ܀", ":ܠܵܐ ܡܨܸܐ ܣܵܦܹ̇ܩ ܦܲܓܼܪܵܐ ܒܕܸܒܼܚܹܗ ܠܘܵܬܼ ܬܲܪܥܘܼܬܼܵܐ", "ܐܵܦܠܵܐ ܢܲܦܫܵܐ ܒܝܲܕܼ ܚܘܼܡܣܢܵܗ̇ ܠܥܸܠܲܬܼ ܫܲܝܢܵܐ ܀", "ܒܛܲܝܒܿܘܼ ܚܲܫ̣ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܥܸܠܲܬܼ ܫܲܝܢܵܐ ܀", "ܘܠܵܐ ܐܸܫܬܿܒܼܗܲܪܘ ܕܲܒܼܝܲܕܼ ܥܲܡܠܹ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܡܸܬܿܕܲܟܼܝܼܢ ܗ̄ܘ̣ܵܘ ܥܲܒܼ̈ܕܲ ܡܲܠܟܵܐ", "ܕܡ̇ܐ ܕܲܥܒܲܕܿܬܿܘܿܢ ܟܠ ܕܲܦܩܝܼ̈ܕܼܵܢ ܠܵܐ ܬܸܬܼܚܲܬܿܪܘܼܢ ܀", ":ܠܗܵܘ̇ ܟܵܪܘܿܙܵܐ ܡܲܫܡܲܥ ܥܲܡܡܹ̈ܐ ܡܸܬܼܥܲܗܕܼܝܼܢ ܗ̄ܘ̣ܵܐ", "ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܛܘܼܒܹ̈ܐ ܡܠܝܼܟܹ̈ܐ ܀", ":ܒܥܲܡܠܹ̈ܐ ܕܢܲܦܫܹܗ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܫܒܒܼܚܝܼܢ", "ܘܲܒܼܦܸܬܼܓܼܵܡܵܘ̈ܗܝ ܡܸܬܿܕܲܡܪܝܼܢ ܗ̄ܘ̣ܵܘ ܕܲܡܠܹܝܢ ܩܸܢܛܵܐ ܀", ":ܕܵܚܹ̇ܠ ܐ̄ܢܵܐ ܠܲܡ ܐܸܢܵܐ ܕܙܸܪܥܹ̇ܬܼ ܡܸܠܲܬܼ ܚܲܝܹ̈ܐ", "ܕܲܠܡܵܐ ܐܸܢܵܐ ܩܢܘܿܡܝ ܐܸܬܼܢܲܟܼܪܸܐ ܠܣܝܼܡܲܬܼ ܚܲܝܹ̈ܐ ܀", ":ܘܐܸܢܗܘ̤ ܕܡ̇ܐܝܵܐ ܕܲܓ̣ܒܼܵܝܗܝ ܪܘܼܚܵܐ ܩܸܢܛܵܐ ܡܠܸܐ ܗ̄ܘ̣ܵܐ", "ܡܲܢ ܢܸܫܬܲܒܼܗܲܪ ܕܲܚܠܵܦ ܥܲܡܠܵܘ̈ܗܝ ܢܸܫܬܿܘܸܐ ܠܛܝܼܒܹ̈ܐ ܀", ":ܐܸܢ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܡܲܟܸܿܟ ܢܲܦܵܫܹܗ", "ܡܲܢ̣ܘܼ ܢܚܵܘܸܐ ܫܘܼܦܪܵܐ ܕܥܲܡܠܵܘ̈ܗܝ ܩܕܼܵܡ ܚܲܙܵܝܹ̈ܐ ܀", ":ܒܢܝܼܫܵܐ ܕܡܸܠܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܐܲܬܼܠܹܝܛܹ̈ܐ", "ܕܲܙܥܘܿܪ ܚܲܫܵܐ ܡ̣ܢ ܦܘܼܪܥܵܢܵܐ ܡܸܬܼܪܲܥܹܝܢ ܗ̄ܘ̣ܵܘ ܀", ":ܘܡܸܛܠ ܗܵܕܹܐ ܒܗܲܢܝܼܐܘܼܬܼܵܐ ܣܲܝܒܲܪܘ ܚܲܫܹ̈ܐ", "ܕܚܵܪ̣ܘ ܒܲܟܼܠܝܼܠܹ̈ܐ ܕܲܦܐܹܝܢ ܣܲܓܿܝܼ ܡ̣ܢ ܥܲܡܠܲܝ̈ܗܘܿܢ ܀", ":ܓܚܸܟܼܘ ܥܲܠ ܣܲܝܦܹ̈ܐ ܘܫܵܛ̣ܘ ܠܲܣܪ̈ܵܩܹܐ ܘܕܼܵܫܘ̣ ܥܲܠ ܢܘܼܪܵܐ", "ܘܒܲܙܲܚܘ ܘܐܲܗܸܠܘ ܒܲܟܪܘܼܢܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀", ":ܬܲܒܿܪܘܼܗܝ ܠܣܲܝܦܵܐ ܒܚܘܼܪܦܵܐ ܩܲܫܝܵܐ ܕܪܸ̈ܥܝܵܢܲܝܗܘܿܢ", "ܘܦܲܣܸܩܘ ܐܸܢܘܿܢ ܠܡܵܐܢܲܝ̈ ܢܸܓܼ̈ܕܹܿܐ ܒܚܘܼܡܣܵܢ ܢܲܦܫܵܐ ܀", ":ܙܟܼܵܐܘܼܗ̇ ܠܢܘܼܪܵܐ ܒܚܲܡܝܼܡܘܼܬܵܪܐ ܕܚܘܼܒܵܐ ܕܲܒܼܗܘܿܢ", "ܘܩܸܪܲܬ̤ ܘܲܫܗܵܬ̤ ܥܲܙܝܼܙܘܼܬܼܵܗ̇ ܡ̣ܢ ܦܲܚܼܪ̈ܲܝܗܘܿܢ ܀", ":ܐܘܿ ܠܲܟܼܝܵܢܵܐ ܡܛܲܠܸܩ ܓܘܼܫܡܹ̈ܐ ܕܚܵܒܼ݂ ܡ̣ܢ ܓܘܼܫܡܹ̈ܐ", "ܐܘܿ ܐܵܟܼܘܿܠܬܵܐ ܕܲܗܘ̤ܵܬܼ ܐܘܼܟܼܠܵܐ ܠܡܸܬܼܐܲܟܼܠܵܢܹ̈ܐ ܀", ":ܐܘܿ ܦܲܓܼܪ̈ܵܢܹܐ ܝܵܩ̈ܕܲܝ ܟܠܫܵܥ ܒܲܪ̈ܓܼܝܼܓܼܵܬܼܵܐ", "ܕܫܲܬܸܿܩܘ ܥܘܼܙܵܐ ܕܫܲܠܗܹܒܼܝܼܬܼܵܐ ܒܚܘܼܡܣܵܢܲܝ̈ܗܘܿܢ ܀", ":ܠܢܘܼܪܵܐ ܒܢܘܼܪܵܐ ܕܪܸ̈ܥܝܵܢܲܝܗܘܿܢ ܚܣ݂ܲܢܘ ܐܲܬܼܠܹܝܛܹ̈ܐ", "ܘܠܵܐ ܐܸܬܼܟܵܪܝܼܘ ܙܵܘܥܹ̈ܐ ܕܒܼܗܘܿܢ ܡ̣ܢ ܝܵܩܹܕܲܬܵܐ ܀", ":ܒܗܘܿܢ ܐܸܬܼܡܪܲܬ̤ ܐܸܬܼܓܲܡܪܲܬ̤ ܒܝܲܕܼ ܣܘܼܥܪ݁ܵܢܹܐ ܗܵܝ̇ ܕܲܟܼܬܼܝܼܒܼܵܐ", "ܕܐܸܢܗܘ̤ ܕܬܼܥܒܲܪ ܒܝܲܡܵܐ ܘܢܘܼܪܵܐ ܥܲܡܵܟ ܐܝܼܬܲܝ ܀", ":ܒܢܘܼܪܵܐ ܘܡܲܝ̈ܵܐ ܥܲܠ̣ܘ ܘܐܸܬܼܢܲܣܝܼܘ ܡ̣ܢ ܪ̈ܵܕܼܘܿܦܹܐ", "ܘܩܪܲܬ̤ ܢܘܼܪܵܐ ܘܲܦܟ݂ܲܗܘ ܡܲܝ̈ܵܐ ܘܩܵܡ̣ܘ ܒܲܪܘܲܚܬܼܵܐ ܀", ":ܐܘܿ ܥܲܦܪ̈ܵܢܹܐ ܕܫܸܓܼܪܲܬ̤ ܐܸܢܘܿܢ ܫܲܠܗܹܒܼܝܼܬܵܪܐ", "ܘܲܗܘ̤ܵܘ ܡ̇ܐܢܹ̈ܐ ܕܣܝܼܡܲܬܼ ܚܲܝܹ̈ܐ ܕܠܵܐ ܡܸܬܼܓܲܢܒܵܐ ܀", ":ܐܘܿ ܕܲܚܝܼܚܵܐ ܕܡܲܬܼܪܲܝ ܟܠܫܵܥ ܒܡܲܝ̈ܵܐ ܕܚܲܫܹ̈ܐ", "ܕܲܥܒܲܪܘ ܚܲܫܹ̈ܐ ܒܓܼܵܘ ܗܲܕܵܡ̇ܘ̈ܗܝ ܒܲܕܼܡܘܼܬܼ ܢܘܼܪܵܐ ܀", ":ܡ̇ܐܢܵܐ ܕܲܙܩܝܼܪ ܒܡܸܢܲܝ̈ ܥܲܡܪܵܐ ܡܸܬܼܚܲܒܿܠܢܵܐ", "ܐܲܫܝܼܓܼ ܢܲܦܫܹܗ ܒܫܲܠܗܹܒܼܝܼܬܼܵܐ ܘܠܵܐ ܐܸܬܼܚܲܪܲܟ ܀", ":ܐܲܡܝܼܢܹܛܘܿܢ ܢܸܩܪܸܐ ܐܸܢܘܿܢ ܠܦܲܓܼܪ̈ܵܢܵܝܹܐ", "ܕܐܲܫܝܼܓܼܘ ܨܵܐܬܼܵܐ ܕܗܲܕܵܡܲܝ̈ܗܘܿܢ ܒܫܲܠܗܹܒܼܝܼܬܼܵܐ ܀", ":ܗܵܝ̇ ܓܹܝܪ ܦܲܓܼܪܵܐ ܗ̄ܝܼ ܡܸܬܼܚܲܒܿܠܵܢܵܐ ܐܲܝܟ ܟܠ ܦܲܓܼܪ̈ܝܼܢ", "ܘܢܲܚܬܵܐ ܕܡܸܢܵܗ̇ ܠܵܐ ܡܸܬܼܚܲܒܲܠ ܡ̣ܢ ܐܸܟܹ̇ܠܬܵܐ ܀", ":ܐܵܦ ܦܲܓܼܪ̈ܵܢܹܐ ܦܲܓܼܪܵܐ ܩܢܹܝܢ ܗ̄ܘ̣ܵܘ ܡܸܬܼܚܲܒܿܠܵܢܵܐ", "ܘܢܲܚܬܵܐ ܕܚܘܼܒܵܐ ܕܒܼܝܼܫܝܼܢ ܗ̄ܘ̣ܵܘ ܠܵܐ ܐܸܬܼܚܲܒܲܠ ܀", ":ܠܨܵܐܬܼܵܐ ܕܓܼܘܼܫܡܵܐ ܐܲܫܝܼܓܼ ܢܘܼܪܵܐ ܕܡܲܝܵ̈ܐ ܕܚܲܫܹ̈ܐ", "ܘܫܲܦܲܪ ܓܘܼܫܡܵܐ ܘܢܸܗܪܲܬ̤ ܢܲܦܫܵܐ ܒܩܵܠ ܚܘܼܕܵܬܼܵܐ ܀", ":ܩܵܠ ܚܘܼܕܵܬܼܵܐ ܫܡ݂ܲܥܘ ܡ̇ܝܘܿܬܹ̈ܐ ܕܡܲܠܸܠ ܒܐܲܪܥܵܐ", "ܘܲܣܬܲܪܘ ܦܲܓܼܪܵܐ ܕܲܒܼܢܸܐ ܒܚܲܫܹ̈ܐ ܕܬܼܘܼܒܼ ܢܸܬܼܚܲܕܲܬܼ ܀", ":ܚܙ̣ܵܘ ܪܘܼܟܵܒܼܵܐ ܕܗܲܕܵܡܲܝ̈ܗܘܿܢ ܕܙܲܥܘܿܪ ܘܲܡܚܝܼܠ", "ܘܩܲܕܸܿܡܘ ܣܲܬܼܪܘܼܗܝ ܒܝܲܕܼ ܛܘܼܝܵܒܼܵܐ ܕܪܸ̈ܥܝܵܢܲܝܗܘܿܢ ܀", ":ܗܸܢܘ̣ܿܢ ܣܲܬܼܪܘܼܗܝ ܠܵܐ ܗ̄ܘ̣ܵܐ ܩܛܝܼܪܵܐ ܕܪ̈ܵܕܼܘܿܦܲܝܗܘܿܢ", "ܕܲܦܫܝܼܩ ܗ̄ܘ̣ܵܐ ܠܗܘܿܢ ܠܡܸܪܕܲܦ ܚܲܫܹ̈ܐ ܡ̣ܢ ܓܘܼܫܡܲܝ̈ܗܘܿܢ ܀", ":ܒܫܘܼܚܬܵܐ ܕܦܲܓܼܪܵܐ ܡܸܬܼܚܲܒܿܠܵܢܵܐ ܡܸܬܼܒܲܩܹܝܢ ܗ̄ܘ̣ܵܐ", "ܘܐܲܥܸܠܘ ܢܲܣܟܿܘܼܗܝ ܒܟܼܘܼܪܵܐ ܕܚܲܫܹ̈ܐ ܕܢܸܩܢܸܐ ܫܘܼܦܪܵܐ ܀", ":ܠܵܐ ܗ̄ܘ̣ܵܐ ܩܛܝܼܪܵܐ ܥܨ̣ܵܐ ܚܹܐܪܘܼܬܼܵܐ ܕܪܸ̈ܥܝܵܢܲܝܗܘܿܢ", "ܗܸܢܘ̣ܿܢ ܕܵܢܘܼܗ̇ ܐܲܝܟ ܦܵܪ̈ܘܿܫܹܐ ܕܗܵܕܹܐ ܦܲܐܝܵܐ ܀", ":ܒܗܵܘܢܵܐ ܬܲܩܝܐ ܚܙ̣ܵܘ ܦܲܓܼܪ̈ܲܝܗܘܿܢ ܕܲܢܣܝܼܣܝܼܢ ܗ̄ܘ̣ܵܐ", "ܘܫܲܕܼܵܘ ܓܘܼܫܡܵܐ ܕܛܝܼܢܵܐ ܪܲܦܝܵܐ ܘܲܩܢ̣ܵܘ ܪܘܼܚܵܐ ܀", ":ܐܲܝܟ ܚܲܟܿܝܼܡܹ̈ܐ ܕܵܢܘ ܘܐܸܬܼܒܝܲܢܘ ܒܲܬܼܪܹܝܢ ܓܲܒܼܝܼ̈ܢ", "ܕܦܲܩܵܚ ܡ̇ܘܬܵܐ ܕܲܡܠܸܐ ܙܲܒܼܢܵܐ ܘܠܵܐ ܕܵܥܵܠܲܡ ܀", ":ܒܕܝܼܢܵܐ ܥܲܠ̣ܘ ܗ̄ܘ̣ܵܘ ܒܙܵܥܲܝ̈ ܢܲܦܫܵܐ ܘܪܸ̈ܓܼܫܲܝ ܦܲܓܼܪܵܐ", "ܕܐܲܝܕܼܵܐ ܟܹܐܢܵܐ ܕܢܸܚܲܫ ܩܲܠܝܼܠ ܐܵܘ ܩܲܫܝܵܐܝܼܬܼ ܀", ":ܐܲܝܕܼܵܐ ܦܫܝܩܵܐ ܙܵܘܥܹ̈ܐ ܐܸܡܲܪܘ ܠܪܸ̈ܓܼܫܲܝ ܦܲܓܼܪܵܐ", "ܚܲܫܹ̈ܐ ܕܙܲܒܼܢܵܐ ܐܵܘ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀", ":ܡ̣ܢ ܡܲܢ ܢܸܕܼܚܲܝܠ ܢܲܦܫܵܐ ܐܸܡܪܲܬ̤ ܠܢܵܘܣܵܐ ܕܥܘܼܡܪܲܗ̇", "ܡ̣ܢ ܩܵܛܘܿܠܵܐ ܕܚܲܕܼ ܒܲܪܢܵܫܵܐ ܐܵܘ ܕܲܬܼܪ̈ܲܝܗܘܿܢ ܀", ":ܘܸܟܼܒܲܪ ܚܵܘܩܵܐ ܕܗܵܘ̇ ܦܸܬܼܓܼܵܡܵܐ ܩܪ̣ܵܐ ܪܸܥܝܵܢܵܐ", "ܕܠܵܐ ܬܸܬܼܪܲܗܒܿܘܼܢ ܡ̣ܢ ܩܵܛܘܼܠܵܐ ܕܩܵܛܹ̇ܠ ܦܲܓܼܪܵܐ ܀", ":ܕܚܲܠܘ ܕܹܝܢ ܝܲܬܿܝܼܪ ܐܵܦ ܐܸܣܬܲܪܲܕܼܘ ܐܲܝܟ ܦܵܪ̈ܘܿܫܹܐ", "ܡ̣ܢ ܡܲܢ ܕܲܡܨܸܐ ܕܢܲܦܫܵܐ ܘܦܲܓܼܪܵܐ ܢܲܪܡܸܐ ܒܢܘܼܪܵܐ ܀", ":ܒܵܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܒܲܩܹܝܢ ܗ̄ܘ̣ܵܘ", "ܘܲܒܼܗܵܘ̇ ܕܝܼܢܵܐ ܕܥܵܐ̇ܠܵܐ ܒܨܵܬܹܗ ܠܙܵܘ̈ܥܲܝ ܢܲܦܫܵܐ ܀", ":ܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܩܪ̣ܵܘ ܘܐܸܬܼܗܲܓܿܝܼܘ", "ܘܚܲܪܝܼܦ ܕܝܼܢܹܗ ܛܵܒܼ ܡ̣ܢ ܣܲܝܦܵܐ ܕܬܼܪܹܝܢ ܦܘܼܡ̇ܘ̈ܗܝ ܀", ":ܒܠܘܼܚܹܗ ܕܠܸܒܿܗܘܿܢ ܟܬܲܒܼܘ ܢܲܨܝܼܚܹ̈ܐ ܣܸܦܪܹ̈ܐ ܕܪܘܼܚܵܐ", "ܘܪܘܼܚܵܢܵܐܝܼܬܼ ܡܸܬܼܗܲܓܸܿܝܢ ܗ̄ܘ̣ܵܘ ܒܲܣܬܼܝܼܪ̈ܵܬܼܵܐ ܀", "ܡ̇ܐ ܕܥܲܠ̣ܘ ܢܸܓܼ̈ܕܹܿܐ ܘܲܚ̈ܙܲܝ ܥܲܝܢܹ̈ܐ ܘܙܵܥ̣ܘ ܗܲܕܵܡܹ̈ܐ:", "ܩܪ̣ܵܘ ܚܘܼܫܵܒܹ̈ܐ ܒܲܥܬܼܝܼ̈ܕܼܵܬܼܵܐ ܘܒܲܝܲܐܘ ܐܸܢܘܿܢ ܀", ":ܡ̇ܐ ܬܘܼܒܼ ܕܐܲܒܼܪܸܩ ܣܲܝܦܵܐ ܕܚܝܼܠ ܠܥܸܠ ܡ̣ܢ ܓܘܼܫܡܵܐ", "ܣܵܡ̣ܘ ܪܸܥܝܵܢܵܐ ܦܘܼܪܩܵܢ ܚܲܝܹ̈ܐ ܐܲܝܟ ܣܲܢܘܲܪܬܵܐ ܀", ":ܡ̇ܐ ܕܐܸܫܬܲܓܼܪܲܬ̤ ܫܲܠܗܹܒܼܝܼܬܼܵܐ ܒܩܲܝܪܲܝ̈ ܚܸܡܬܼܵܐ", "ܢܚܸܬܼ ܚܘܼܡܣܵܢܵܐ ܒܲܕܼܡܘܼܬܼ ܛܲܠܵܐ ܥܲܠ ܗܲܕܵܡܹ̈ܐ ܀", ":ܒܐܘܼܪܚܵܐ ܕܒܼܵܒܹܠ ܪܕܼܵܘ ܢܲܨܝܼܚܹ̈ܐ ܒܪܸ̈ܥܝܵܢܲܗܘܿܢ", "ܘܲܚܙ̣ܵܘ ܬܲܡܵܢ ܢܘܼܪܵܐ ܕܚܵܒܲܬ̤ ܘܦܲܓܼܪܵܐ ܕܲܙܟܼܵܐ ܀", ":ܒܗܵܘܢܵܐ ܚܙ̣ܵܐܘܼܗ̇ ܠܗܵܝ̇ ܢܲܒܼܪܲܬܵܐ ܕܲܟܼܡܵܐ ܣܸܠܩܲܬ̤", "ܘܐܲܝܟܲܢ ܩܲܦܲܚ ܪܸܡܙܵܐ ܟܲܣܝܵܐ ܠܪܵܘܡ̇ܐ ܕܕܸܠܩܵܗ̇ ܀", ":ܕܚܝܼܠܵܐ ܗ̄ܘ̣ܵܬܼ ܛܵܒܼ ܟܲܕܼ ܐܸܫܬܲܪܲܬ̤ ܒܩܲܝܣܹ̈ܐ ܕܚܸܡܬܼܵܐ", "ܘܫܝܼܛ ܗ̄ܘ̣ܵܐ ܘܲܒܼܣܸܐ ܫܘܼܠܵܡ ܕܸܠܩܵܗ̇ ܐܸܙܕܲܟܲܝܲܐܬ̤ ܀", ":ܥܲܙܝܼܙ ܗ̄ܘ̣ܵܐ ܛܵܒܼ ܗܵܘ̇ ܦܘܼܩܕܼܵܢܵܐ ܕܝܲܗ̣̄ܒܼ ܠܵܗ̇ ܐܘܼܟܼܠܵܐ", "ܘܢܲܫܝܼܫ ܘܲܪܦܸܐ ܚܹܝܠ ܣܘܼܥܪܵܢܵܗ̇ ܒܪܲܪ ܡ̣ܢ ܛܲܟܼܣܵܐ ܀", ":ܡܛܲܠܩܵܬܝܼܬܼܵܐ ܕܟܼܠܡܵܐ ܕܐܝܼܬܼܵܘܗܝ ܡܸܬܼܚܲܒܿܠܵܢܵܐ", "ܛܥܵܬ̤ ܠܲܟܼܝܵܢܵܗ̇ ܘܲܦ̣ܟܲܗ ܚܲܝܠܵܐ ܕܥܲܙܝܼܙܘܼܬܵܗ̇ ܀", ":ܦܘܼܡ̇ܐ ܕܐܲܝܵܐ ܕܠܵܐ ܣܒ݂ܲܥ ܡܸܡܬܼܘܿܡ ܡ̣ܢ ܝܲܥܢܘܼܬܼܵܐ", "ܫܕܼܵܘ ܠܹܗ ܓܸܙܪܵܐ ܘܠܵܐ ܦܬ݂ܲܚ ܦܘܼܡܹܗ ܠܘܼܩܒܲܠ ܐܘܼܟܼܠܹܗ ܀", ":ܠܗܵܝ̇ ܕܐܸܣܬܲܥܪܲܬ̤ ܡ̣ܢ ܒܵܒܼܵܠܝܹ̈ܐ ܒܲܚܬܼܝܼܪܘܼܬܼܵܐ", "ܨܵܪܘ ܢܲܨܝܼܚܹ̈ܐ ܐܲܝܟ ܡܲܚܙܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܬܲܡ̇ܢ ܩܵܡ̣ܘ ܗ̄ܘ̣ܵܘ ܐܵܦ ܐܸܬܼܒܲܩܝܼܘ ܒܥܲܝ̈ܢܲܝ ܠܸܒܵܐ", "ܟܲܕܼ ܐܸܬܼܟܲܢܲܫܘ ܥܲܡܡܹ̈ܐ ܠܡܸܚܙܵܐ ܛܘܼܠܵܩ ܐ̄ܢܵܫܵܐ ܀", ":ܠܗܵܘ̇ ܫܘܼܠܵܡܵܐ ܕܗܵܘ̇ ܣܘܼܥܪܵܢܵܐ ܣܲܟܿܝܼܘ ܘܲܫܠܸܡ̣ܘ", "ܟܲܕ ܐܸܫܬܿܓܼܪܲܬ̤ ܢܘܼܪܵܐ ܒܢܘܼܪܵܐ ܕܲܛܪܘܼܢܘܼܬܼܵܐ ܀", ":ܘܸܟܼܒܲܪ ܗܵܕܹܐ ܥܵܢܘ̣ ܐܵܦ ܗܸܢܘ̣ܿܢ ܠܩܵܛܘܿܠܲܝ̈ܗܘܿܢ", "ܕܠܵܐ ܝܵܨ̇ܦܝܼܢܲܢ ܠܡܸܦܲܩ ܪܘܼܚܵܐ ܥܲܠ ܚܘܼܒܵܠܲܢ ܀", ":ܗܵܘ̇ ܦܘܼܩܕܵܢܵܐ ܕܦܲܓܸܿܕܼ ܦܘܼܡ̇ܐ ܕܫܲܠܗܹܒܼܝܼܬܼܵܐ", "ܗܘ̤ ܦܵܪܹܩ ܠܲܢ ܡ̣ܢ ܫܘܼܢܵܩܵܐ ܕܐܘܼܠܨܵܢܲܝ̈ܟܿܘܿܢ ܀", ":ܠܗܵܘ̇ ܡܘܼܠܡܵܢܵܐ ܕܠܵܐ ܡܸܬܿܕܿܓܲܠ ܫܡ݂ܲܥܘ ܘܐܸܬܼܠܲܒܲܒܼܘ", "ܕܡܲܢ ܕܲܡܣܲܝܒܲܪ ܥܕܲܡܵܐ ܠܚܲܪܬܼܵܐ ܢܸܚܸܐ ܠܥܵܠܲܡ ܀", ":ܣܲܒܼܪܵܐ ܕܚܲܝܹ̈ܐ ܫܲܪܲܪ ܐܸܢܘܿܢ ܒܐܘܼܠܨܵܢܲܝ̈ܗܘܿܢ", "ܘܠܵܐ ܐܸܬܼܪܲܦܝܼܘ ܟܲܕܼ ܚܵܫ̇ܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ ܀", ":ܚܙܵܬܼܵܐ ܕܬܲܗܪܑܵ ܡܸܬܼܚܵܘܝܵܐ ܗ̣̄ܘܵܬܼ ܩܕܼܵܡ ܗܲܝܢܲܝ̈ܗܘܿܢ", "ܘܡܸܬܼܦܲܟܿܣܵܐ ܗ̣̄ܘܵܬܼ ܚܲܡܝܡܘܼܬܼܵܐ ܕܚܘܼܒܵܐ ܒܚܘܼܒܵܐ ܀", ":ܒܪܸܚܡܲܬܼ ܚܘܼܒܵܐ ܐܲܠܵܗܵܝܵܐ ܡܸܬܼܥܲܩܪܵܐ ܗ̣̄ܘܵܬܼ", "ܪܸܚܡܲܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܀", ":ܐܘܿ ܨܸܒܼܝܵܢܵܐ ܩܢܸܐ ܚܹܐܪܘܼܬܼܵܐ ܕܦܵܪܫܘܼܬܵܪܐ", "ܕܲܥܨ̣ܵܐ ܩܛܝܼܪܹܗ ܠܐܲܣܝܼܪܘܼܬܼܵܐ ܕܣܵܡ̣ ܒܵܪܘܿܝܵܐ ܀", ":ܐܘܿ ܢܸܟܼܝܵܢܵܐ ܕܐܲܣܝܼܪ ܟܠܹܗ ܒܚܲܝܹ̈ܐ ܕܙܲܒܼܢܵܐ", "ܕܚܲܣܢܹ݂ܗ ܚܘܼܒܵܐ ܕܪܸܚܡܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܐܘܿ ܕܲܡܡܲܫܟܲܢ ܟܝܵܢܹܗ ܠܡܵܘܬܵܐ ܚܠܵܦ ܣܲܟܼܠܘܼܬܹܗ", "ܘܫܲܪܝܼ ܦܵܪܲܗ ܒܚܲܫܲܝ̈ ܦܲܓܼܪܵܐ ܫܛܵܪ ܚܵܘ̈ܒܵܬܹܐ ܀", ":ܐܘܿ ܕܲܡܙܲܒܲܢ ܠܐܵܟܹ̇ܠܩܲܪܨܵܐ ܒܐܘܼܟܼܠܵܐ ܕܦܹܐܪܵܐ", "ܕܲܩ̣ܪܵܐ ܚܪܘܼܪܹ̈ܐ ܒܝܲܕܼ ܚܘܼܡܣܵܢܵܐ ܕܲܪ̈ܓܼܝܼܓܼܵܬܼܵܐ ܀", ":ܥܲܡ ܟܠ ܘܲܒܼܟܼܠ ܥܒ݂ܲܕܼܘ ܬܲܟܼܬܿܘܼܫܹ̈ܐ ܒܸܣܪ̈ܵܢܵܝܹܐ", "ܘܥܲܠ ܟܠ ܐܲܩܠܝܼܘ ܘܲܠܟܼܠ ܚܲܝܸܒܼܘ ܘܲܢܨܲܚ̣ܘ ܘܲܙܟܼܵܘ ܀", ":ܒܚܲܫܲܝ̈ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܢܣ݂ܲܒܼܘ ܙܵܟܼܘܼܬܼܵܐ", "ܘܒܲܣܲܪܘ ܘܐܲܗܸܠܘ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦܫܵܐ ܀", ":ܙܟܼܵܘ ܠܲܥܝܼܪܹ݁ܵܐ ܟܝܵܢܵܐ ܕܲܬܼܪܹܝܢ ܒܝܲܕܼ ܚܘܼܣܵܢܵܐ", "ܘܠܹܗ ܠܲܟܼܝܵܢܵܐ ܕܵܫܘܼܗܝ ܘܲܥܒܲܪܘ ܠܥܸܠ ܡ̣ܢ ܥܘܼܩܣܵܘ̈ܗܝ ܀", ":ܠܪܸܓܲܬܼ ܦܲܓܼܪܵܐ ܢܸܒܼܥܵܐ ܕܪܵܕܹܐ ܒܐܲܡܝܼܢܘܼܬܼܵܐ", "ܦܣܩ̣ܘܼܗܝ ܫܸܦܝܹܗ ܡ̣ܢ ܗܲܕܵܡܹ̈ܐ ܕܠܵܐ ܢܸܬܼܪܲܓܿܘܿܢ ܀", ":ܠܪܸܚܡܲܬܼ ܟܸܣܦܵܐ ܐܸܡ̇ܐ ܕܝܸܠܕܲܬ̤ ܟܠ ܒܝܼ̈ܫܬܼܵܐ", "ܣܵܡ̣ܘܼܗ̇ ܒܩܲܒܼܪܵܐ ܕܠܵܐ ܬܘܼܒܼ ܬܸܬܸܿܠ ܦܹܐܪܹ̈ܐ ܠܡܵܘܬܵܐ ܀", ":ܠܪܸܚܡܲܬܼ ܫܘܼܒܼܚܵܐ ܚܲܒܼܫܘܼܗ̇ ܒܚܸܣܢܹ̈ܐ ܕܡܲܟܿܝܼܟܼܘܼܬܼܵܐ", "ܘܐܸܚܲܕܼܘ ܒܐܲܦܹܝ̈ܗ̇ ܬܲܪ̈ܥܹܐ ܕܚܘܼܒܵܐ ܕܒܵܐ ܡܬܼܚܲܣܢܝܼܢ ܀", ":ܚܣܵܡܵܐ ܛܪܘܼܢܵܐ ܕܲܟܪܲܕܼ ܘܐܲܩܠܝܼ ܥܲܠ ܟܠ ܚܲܫܝܼ̈ܢ", "ܡܲܟܸܿܟܼܘ ܥܘܼܫܢܵܐ ܕܬܲܩܦܝܼܬܹܗ ܒܡܸܠܲܬܼ ܫܲܝܢܵܐ ܀", ":ܠܚܸܡܬܼܵܐ ܕܐܝܼܬܹܝܗ̇ ܚܲܝܘܲܬܼ ܒܲܪܵܐ ܕܠܵܐ ܡܸܫܬܿܝܢܵܐ", "ܐܸܣܲܪܘ ܦܲܟܼܪܘܼܗ̇ ܒܒܲܣܝܼܡܘܼܬܼܵܐ ܐܲܝܟ ܫܸܫܠܬܼܵܐ ܀", ":ܒܚܘܼܬܼܪܲܐ ܐܲܪܝܵܐ ܕܣܵܥܹ̇ܐ ܒܓܼܘܼܡܕܵܐ ܠܡܸܬܼܒܲܪ ܐ̄ܢܵܫܵܐ", "ܐܲܥܸܠܘ ܚܲܒܼܫ̣ܘܼܗܝ ܒܓܼܵܘ ܢܵܡܲܪܬܵܐ ܕܡܲܟܿܝܼܟܼܘܼܬܼܵܐ ܀", ":ܠܝܲܨܪܵܐ ܒܝܼܫܵܐ ܦܣܲܩ̣ܘ ܘܐܲܪܝܼܡܘܼܗܝ ܡ̣ܢ ܥܸܩܵܪܹܐ", "ܕܠܵܐ ܬܘܼܒܼ ܢܲܚܠܸܦ ܘܢܸܛܥܲܢ ܦܹܐܪܹ̈ܐ ܕܡܲܪܝܼܪܘܼܬܼܵܐ ܀", ":ܡܲܟܸܿܟܼܘ ܪܵܘܡ̇ܐ ܕܲܪܓܼܝܼܓܼܵܬܼܵܐ ܕܙܵܘܥܹ̈ܐ ܘܪܸ̈ܓܼܫܹܐ", "ܘܫܲܥܒܸܿܕܼܘ ܘܐܸܢܘܿܢ ܬܚܹܝܬܼ ܨܸܒܼܝܵܢܵܐ ܪܵܚܹ̇ܡ ܩܘܼܫܬܵܐ ܀", ":ܒܙܲܝܢܵܐ ܕܪܘܼܚܵܐ ܚܣ݂ܲܢܘ ܟܠ ܚܲܝ̈ܠܝܼܢ ܕܲܠܓܼܵܘ ܘܕܲܠܒܲܪ", "ܕܡܲܩܪܸܒܼ ܗ̄ܘ̣ܵܐ ܒܹܗ ܨܼܒܼܝܵܢ ܢܲܦܫܵܐ ܐܲܝܟ ܕܲܒܼܕܼܝܼܠܹܗ ܀", ":ܒܲܕܼܠܵܐ ܕܝܼܠܹܗ ܢܨܲܚ ܨܸܒܼܝܵܢܹܗ ܐܲܝܟ ܕܲܒܼܕܼܝܼܠܹܗ", "ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼ ܚܲܝܠܵܐ ܐܲܝܟ ܕܲܒܼܕܝܼܠܹܗ ܀", "ܠܵܘܕܼܝܼܠܹܗ ܗ̄ܘ̣ܵܬܼ ܕܢܸܙܟܸܿܐ ܠܚܲܫܹ̈ܐ ܕܲܩܒܼܝܼܥܝܼܢ ܒܹܗ:", "ܐܸܠܵܐ ܕܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܠܡܸܚܣܲܢ ܚܲܫܘ̈ܗܝ ܀", ":ܢܘܼܪܵܐ ܕܚܘܼܒܵܐ ܐܲܣܸܦ ܪܘܼܚܵܐ ܒܓܼܵܘ ܪܸܥܝܵܢܵܐ", "ܘܐܲܕܼܠܸܩ ܘܐܵܘܩܸܕܼ ܝܲܥܪܵܐ ܣܲܢܝܵܐ ܕܲܪ̈ܕܼܝܼܓܼܵܬܼܵܐ ܀", ":ܒܡܘܼܠܟܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܚܲܪ̣ܵܨܸܒܼܝܵܢܵܐ", "ܘܢܲܬܼܦܹܗ ܚܘܼܒܵܐ ܕܢܹܐܙܲܠ ܢܸܓܼܡܘܿܪ ܨܸܒܼܝܵܢ ܢܲܦܫܹܗ ܀", ":ܒܙܵܘܥܹ̈ܐ ܟܣܲܝܵ̈ܐ ܡܠܸ݂ܩ ܘܐܸܬܼܡܲܟܝܼ ܠܪܵܘܡ̇ܐ ܕܲܠܥܸܠ", "ܘܲܚ̣ܙܵܐ ܒܗܵܘܢܵܐ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀", ":ܒܓܸܦܹ̈ܐ ܕܪܘܼܚܵܐ ܦܪܲܚ̣ܘ ܐܲܪ̈ܥܵܢܹܐ ܘܥܲܠ̣ܘ ܠܲܫܡܲܝܵܐ", "ܘܲܫܡ݂ܲܥܘ ܬܲܡ̇ܢ ܩܵܠ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܀", ":ܒܲܠܘܼܝܼܬܼ ܦܵܘܠܘܿܣ ܡ̇ܐܢܵܐ ܓܲܒܼܝܵܐ ܪܕܼܵܘ ܢܲܨܝܼܚܹ̈ܐ", "ܘܡܲܢܲܥܘ ܠܐܲܬܼܪܵܐ ܕܲܡܗܲܠܠܝܼܢ ܒܹܗ ܪܘܼܚܵܢܵܐܝܼܬܼ ܀", ":ܪܸܡܙܵܐ ܕܲܓܼܒܼ݂ܵܝܗܝ ܩܲܪܸܒܼ ܐܸܢܘܿܢ ܒܝܲܕܼ ܨܸܒܼܝܵܢܵܐ", "ܠܡܸܫܡܲܥ ܩܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀", ":ܥܲܡܹܗ ܣܠܸܩ̣ܘ ܗ̄ܘ̣ܵܘ ܠܬܼܘܼܠܬܼܵܐ ܕܪܵܘܡ̇ܐ ܒܗܵܘܢܵܐ ܟܲܣܝܵܐ", "ܘܟܲܣܝܼܘ ܫܘܼܦܪܵܐ ܕܢܸܨܚܵܢܲܝ̈ܗܘܿܢ ܒܕܼܘܼܡܚܵܐ ܕܝܼܠܹܗ ܀", ":ܒܢܝܼܫܵܐ ܬܪܝܼܨܵܐ ܕܐܲܝܠܹܝܢ ܕܲܢܨܲܚ̣ܘ ܕܲܡܝܼܘ ܟܠܫܵܥ", "ܘܲܚܢ̣ܵܘ ܣܲܓܿܝܼ ܣܲܓܼܝܼ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܬܲܝܗܘܿܢ ܀", ":ܡ̇ܘܬܹܿܗ ܕܗܵܒܹܝܠ ܨܝܼܕܼ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ", "ܘܲܒܼܩܵܛܘܼܠܹܗ ܡܸܬܼܒܲܩܹܝܢ ܗ̄ܘ̣ܵܘ ܟܲܕܼ ܡܸܬܼܢܲܓܲܕ ܀", ":ܠܩܵܠܵܐ ܕܲܕܼܡܹܗ ܡܸܬܿܬܿܥܝܼܪܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ", "ܟܲܕܼ ܓܵܥܹ̇ܐ ܗ̄ܘ̣ܵܐ ܠܘܵܬܼ ܚܵܙܹ̇ܐ ܟܠ ܥܲܠ ܩܵܛܘܿܠܹܗ ܀", ":ܩܪܘܼܒܼܚܵܐ ܪܲܒܵܐ ܥܲܒܼ݂ܕ ܫܲܬܼܝܼܩܵܐ ܥܲܡ ܡܲܪܵܚܵܐ", "ܘܝܲܗ̣̄ܒܹܿܗ ܠܪܸܡܙܵܐ ܕܢܸܥܘܿܠ ܢܸܩܪܸܝܘܗܝ ܩܕܼܵܡ ܕܲܝܢܵܐ ܀", ":ܩܪܘܼܒܼܚܵܐ ܕܕܲܡ̇ܐ ܚܙ̣ܵܐ ܕܲܝܢܵܐ ܘܛܲܢ ܘܐܸܬܼܥܲܙܲܪ", "ܘܲܦܣ݂ܲܩ ܕܝܼܢܵܐ ܥܲܠ ܩܵܛܘܿܠܵܐ ܠܦܘܼܬܼ ܣܲܟܼܠܘܼܬܹܗ ܀", ":ܠܲܫܒܼܥܵܐ ܢܸܓܼ̈ܕܹܿܐ ܩ̈ܫܲܝܵܐ ܡܲܬܼܚܹܗ ܠܐܵܫܹ̇ܕܼ ܠܲܕܼܡܵܐ", "ܕܒܲܓܼܙܵܪ ܕܝܼܢܹܗ ܢܣܲܪܸܕܼ ܐ̄ܢܵܫܵܐ ܡ̣ܢ ܨܹܝܕܼ ܩܸܛܠܵܐ ܀", ":ܩܗܵܕܹܐ ܬܸܢܘܲܝ ܝܲܗ̣̄ܒܼܘ ܓܘܼܫܡܲܝ̈ܗܘܿܢ ܣܵܗ̈ܕܹܿܐ ܒܚܝܼܪܹ̈ܐ", "ܘܠܵܐ ܬܒܲܥ̣ܘ ܨܲܥܪܵܐ ܕܐܘܼܠܨܵܢܲܝ̈ܗܘܿܢ ܡ̣ܢ ܐܵܠܘܿܨܹ̈ܐ ܀", ":ܒܲܕܼܡ̇ܐ ܕܩܵܥܹ̇ܐ ܐܲܝܟ ܡܲܠܵܠܵܐ ܡܸܢܼܒܲܝܢܝܼܢ ܗ̄ܘ̣ܵܘ", "ܘܗܲܢܝܼܵܐܝܼܬܼ ܫܲܦܲܥܘ ܕܼܡܗܘܿܢ ܕܢܸܩܢܹܐ ܩܵܠܵܐ ܀", ":ܒܢܸܓܼ̈ܕܹܿܐ ܩ̈ܫܲܝܵܐ ܕܥܲܠ ܡܲܪ̈ܵܚܹܐ ܡܸܬܼܢܲܩܡܝܼܢ ܗ̄ܘ̣ܵܘ", "ܥܝܵܪܬܵܐ ܕܡ̇ܘܬܵܐ ܡ̣ܢ ܩܵܛܘܿܠܹ̈ܐ ܕܚܲܝܸܒܼܘ ܐܸܢܘܿܢ ܀", ":ܠܵܐ ܪܵܫܹ̇ܝܢ ܗ̄ܘ̣ܵܘ ܠܪ̈ܵܕܼܘܿܦܲܝܗܘܿܢ ܕܥܲܠ ܡ̇ܢ ܗܵܟܲܢ", "ܕܲܡܦܵܣܝܼܢ ܗ̄ܘ̣ܵܘ ܕܗܘ̤ ܐܘܼܠܨܵܢܵܐ ܥܸܠܲܬܼ ܚܲܝܹ̈ܐ ܗ̄ܘ̣ ܀", "ܠܵܐ ܡܲܟܼܪܹܝܢ ܗ̄ܘ̣ܵܘ ܥܲܠ ܚܘܼܒܵܠܵܐ ܕܗܲܕܿܡܲܝ̈ܗܘܿܢ:", "ܕܨܝܼܪ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ ܢܘܼܚܵܡ ܦܲܓܼܪܵܐ ܀", ":ܠܵܐ ܡܥܵܩܝܼܢ ܗ̄ܘ̣ܵܘ ܥܲܠ ܦܘܼܪܫܵܢܵܐ ܕܦܲܓܼܪܵܐ ܘܢܲܦܫܵܐ", "ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܲܡܫܲܢܹܝܢ ܗ̄ܘ̣ܵܘ ܒܡܵܘܬܵܐ ܠܚܲܝܹ̈ܐ ܀", ":ܐܘܿ ܪܸܥܝܵܢܵܐ ܟܡܵܐ ܚܲܡܣܸܢ ܗ̄ܘ̣ܵܐ ܘܫܵܛ̇ ܠܲܟܼܝܵܢܵܐ", "ܕܐܲܣܡܝܼ ܘܫܲܬܸܩ ܥܲܠ ܦܘܼܪܫܵܢܵܐ ܕܲܬܼܪܹܝܢ ܓܲܒܹ̈ܐ ܀", ":ܐܘܿ ܚܹܐܪܘܼܬܼܵܐ ܕܲܟܼܡܵܐ ܒܣܲܪܬܼܵܗ̇ ܠܐܲܣܝܼܪܘܼܬܼܵܐ", "ܘܚܸܫܒܲܬ̤ ܚܘܼܒܵܐ ܕܣܝܼܡ ܒܲܟܼܝܵܢܵܐ ܐܲܝܟ ܠܵܐ ܐܝܼܬܼܵܘܗܝ ܀", ":ܐܘܿ ܬܲܟܼܬܼܘܼܫܵܐ ܕܥܸܒܼܕܲܬ̤ ܢܲܦܫܵܐ ܗܝ̤ ܥܲܡ ܝܵܬܼܗ̇", "ܘܚܸܣܢܲܬ̤ ܘܲܙܟܼܵܬ̤ ܠܲܛܪܘܼܢܘܼܬܼܵܐ ܕܙܵܘܥܹ̈ܐ ܩ̈ܫܲܝܵܐ ܀", ":ܗܝ̤ ܥܲܡ ܙܲܘܥܹ̈ܐ ܐܸܚܕܲܬ̤ ܕܲܪܵܐ ܘܙܵܘܥܹ̈ܐ ܥܲܡܵܗ̇", "ܝܸܗ̄ܒܲܬ̤ ܐܝܼܕܼܵܐ ܗܝ̤ ܥܲܡ ܙܲܘܥܹ̈ܐ ܠܚܹܝܠ ܚܹܐܪܘܼܬܼܵܐ ܀", ":ܚܹܝܠ ܚܹܐܪܘܼܬܼܵܐ ܕܦܵܪܘܿܫܘܼܬܼܵܐ ܢܨܲܚ ܒܐܵܓܼܘܿܢܹ̈ܐ", "ܕܲܠܸܐ ܗ̄ܘ̣ܵܐ ܠܵܗ̇ ܪܸܡܙܵܐ ܟܲܣܝܵܐ ܕܚܵܣܹ̇ܝܠ ܟܠܵܐ ܀", ":ܒܙܲܝܢܵܐ ܕܪܘܼܚܵܐ ܙܟܼܵܬ̤ ܚܹܐܪܘܼܬܼܵܐ ܟܝܵܢܵܐ ܘܚܲܫܘ̈ܗܝ", "ܐܲܝܟ ܪܲܒܿ ܚܠܝܼܨܵܐ ܙܕܵܟܹ̇ܐ ܒܚܹܝܠ ܡܲܠܟܿܘܼܬܼܵܐ ܀", ":ܒܚܹܝܠ ܗܵܢ ܙܲܝܢܵܐ ܡܸܬܼܟܲܬܿܫܝܼܢ ܗ̄ܘ̣ܵܘ ܦܲܓܼܪ̈ܵܢܵܝܹܐ", "ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ ܒܡܸܣܝܵܐ ܘܓܸܠܝܵܐ ܀", ":ܒܝܲܕܼ ܣܘܼܪ̈ܵܢܹܐ ܩܲܒܸܿܠܘ ܒܘܼܩܝܵܐ ܕܚܹܝܠ ܥܘܼܕܪܵܢܹܗ", "ܕܟܼܠ ܕܐܲܩܪܸܒܼ ܒܹܗ ܢܣܲܒܼ ܙܵܟܼܘܼܬܼܵܐ ܘܝܼܪܸܒܼ ܘܐܲܡ̣ܠܸܟ ܀", ":ܒܥܲܝܢܵܐ ܟܣܝܼܬܼܵܐ ܕܗܲܣܝܡܵܢܘܼܬܼܵܐ ܡܸܬܼܒܲܩܹܝܢ ܗ̄ܘ̣ܵܘ", "ܒܗܵܘ̇ ܐܲܬܼܠܹܝܛܵܐ ܕܠܲܒܼܫܹܗ ܘܐܲܩܪܸܒܼ ܥܲܡ ܚܲܣܝܼܢܵܐ ܀", ":ܚܲܫܹܗ ܕܐܝܼܘܿܒܼ ܣܝܼܡ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ", "ܘܲܡܕܿܡܹܝܢ ܗ̄ܘ̣ܵܘ ܒܚܘܼܡܣܵܢ ܢܲܦܫܹܗ ܠܘܵܬܼ ܙܵܟܼܘܼܬܼܵܐ ܀", ":ܐܲܝܟ ܡܲܓܙܝܼܬܼܵܐ ܩ̣ܒܲܥܘ ܬܲܟܼܬܿܘܼܫܹܗ ܠܡܸܚܙܵܐ ܒܗܵܘܢܵܐ", "ܕܐܲܝܟܲܢ ܡܲܩܪܸܒܼ ܦܲܓܼܪܵܢܵܝܵܐ ܥܲܡ ܪܘܼܚܵܢܵܐ ܀", ":ܒܓܸܠܝܵܐ ܘܟܸܣܝܵܐ ܡܸܬܼܒܲܩܹܝܢ ܗ̄ܘ̣ܵܘ ܐܲܝܟ ܕܲܒܼܓܸܠܝܵܐ", "ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܢܵܨܲ̇ܚ ܦܲܓܼܪܵܐ ܘܚܵܐܹ̇ܒܼ ܪܘܼܚܵܐ ܀", ":ܒܩܵܠ ܙܵܟܼܘܼܬܼܵܐ ܕܒܸܣܪܵܐ ܫܝܼܛܵܐ ܡܸܬܼܠܲܒܿܒܼܝܼܢ ܗ̄ܘ̣ܵܘ", "ܠܡܹܐܚܲܕܼ ܕܲܪܵܐ ܥܲܡ ܚܲܣܝܼܢܵܐ ܒܪܸ̈ܓܼܫܲܝ ܦܲܓܼܪܵܐ ܀", ":ܗܵܝ̇ ܩܵܠܵܐ ܕܦܲܢܝܼ ܐܝܼܘܿܒܼ ܠܘܵܬܼ ܒܲܪ̄ܬܼ ܙܵܘܓܹܿܗ", "ܡܦܲܢܹܝܢ ܗ̄ܘ̣ܵܘ ܠܹܗ ܠܐܵܟܹ̇ܿܠܩܲܪܨܵܐ ܣܲܒܼܪܵܐ ܣܦܝܼܩܵܐ ܀", ":ܐܲܝܟ ܫܵܛܝܼܬܼܵܐ ܚܲܫܒ̣ܵܗ̇ ܐܝܼܘܿܒܼ ܠܐܸܠܥܵܐ ܕܢܸܩܦܹܗ", "ܕܝܸܗ̄ܒܲܬ̤ ܫܸܡܥܵܗ̇ ܒܲܫܡܵܐ ܕܗܵܘ̇ ܕܲܠܥܸܙ ܒܵܗ̇ ܀", ":ܫܵܛܝܵܐ ܙܲܢܝܼ ܒܪܸܓܲܬܼ ܙܵܘܥܹ̈ܐ ܥܲܡ ܫܵܛܝܼܬܼܵܐ", "ܘܥܲܩ̣ܪܹܗ ܟܹܐܢܵܐ ܠܝܲܥܪܵܐ ܕܝܼܥ̣ܵܐ ܒܐܲܪܥܵܐ ܕܢܸܩܦܹܗ ܀", "ܙܸܠ ܠܵܟ ܒܝܼܫܵܐ ܥܲܡ ܙܲܕܿܝܼܩܵܐ ܩ̣ܥܵܘ ܢܲܨܝܼܚܹ̈ܐ:", "ܙܸܠ ܐܸܫܬܲܛܵܐ ܥܲܡ ܫܵܛ̈ܝܵܬܼܵܐ ܐܲܝܟ ܕܲܡܥܵܕܼ ܐܲܢ̄ܬܿ ܀", ":ܠܵܐ ܡܲܙܸܠ ܐܲܢ̄ܬܿ ܠܢܲܟܼܦܘܼܬܼ ܢܲܦܫܲܢ ܒܢܸܩܦܵܟ ܣܲܢܝܵܐ", "ܘܠܵܐ ܡܩܲܒܿܠܝܼܢܲܢ ܙܲܪܥܵܐ ܒܝܼܫܵܐ ܒܓܼܵܘ ܚܘܼܫܵܒܲܝ̈ܢ ܀", ":ܙܸܠ ܐܸܙܕܲܝܲܢ ܒܦܲܓܼܪ̈ܵܢܵܝܹܐ ܠܘܼܩܒܲܠ ܢܲܦܫܲܢ", "ܕܒܸܠܥܵܕܼ ܒܸܣܪܵܐ ܡܚܝܼܠܘܼ ܚܲܝܠܵܟ ܠܵܘܵܬܼ ܬܲܟܼܬܿܘܼܫܵܐ ܀", ":ܙܸܠ ܟܲܢܸܫ ܠܵܟ ܠܲܟܼ̈ܢܵܘܸܵܬܼܵܟ ܕܲܢܣܲܢܵܘܵܬܼܵܟ ܕܲܢܣܲܝܥܘܼܢܵܟ", "ܕܡ̣ܢ ܫܘܼܪܵܝܵܐ ܒܲܢ ܡܲܩܪܸܒܼ ܐܲܢ̄ܬܿ ܥܲܡ ܐ̄ܢܵܫܘܼܬܲܢ ܀", ":ܒܐܸܠܥܵܐ ܕܦܲܓܼܪܲܢ ܐܸܚܲܕܿܬܿ ܕܲܪܲܐ ܥܲܡ ܪܹܫ ܓܸܢܣܲܢ", "ܘܐܲܝܟ ܕܲܒܼܣܲܝܦܵܐ ܩܛܲܠܬܵܝܗܝ ܠܐܲܕܼܵܡ ܒܝܲܕܼ ܗܲܕܵܡܹܗ ܀", ":ܒܩܹܫܬܵܐ ܕܚܵܘܵܐ ܫܕܲܝܬܿ ܐܵܦ ܒܐܝܼܘܿܒܼ ܓܹܐܪܹ̈ܐ ܕܢܸܟܼܠܲܝ̈ܟ", "ܘܩܲܒܸܿܠ ܐܸܢܘܿܢ ܒܣܲܟܿܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ ܀", ":ܒܝܵܘܣܸܦ ܐܲܪܡܝܼܬܿ ܟܲܒܼܠܹ̈ܐ ܩܫܲܝ̈ܵܐ ܕܪܸܓܲܬܼ ܒܸܣܪܵܐ", "ܘܲܦܣ݂ܲܩ ܐܸܢܘܿܢ ܒܩܲܠܝܼܠܘܼܬܼܵܐ ܕܙܵܘܥܹ̈ܐ ܢܲܟܼܦܹ̈ܐ ܀", ":ܘܡܸܛܠ ܕܝܼܠܸܦܬܿ ܒܝܲܕܼ ܢܸܣܝܵܢܵܐ ܠܡܸܙܟܵܐ ܒܙܲܝܢܲܢ", "ܗܵܐ ܥܲܡܲܢ ܒܕܼܝܼܠܲܢ ܒܵܥܹ̇ܝܬܿ ܠܡܸܬܼܟܲܬܵܫܘܼ ܀", ":ܢܟܼܝܼܠܵܐ ܐܝܼܬܿܝܟ ܘܒܸܐܣܟܹܿܝܡ ܐ̄ܢܵܫܵܐ ܡܲܛܥܹܝܬܿ ܐ̄ܢܵܫܵܐ", "ܘܒܸܠܥܵܕܼ ܐ̄ܢܵܫܵܐ ܠܵܐ ܡܲܩܪܸܒܼ ܐܲܢ̄ܬܿ ܥܲܡ ܒܲܪܢܵܫܵܐ ܀", ":ܒܫܲܒܼܪܘܼܬܼ ܐ̄ܢܵܫܵܐ ܓܵܡܪܲܬܿ ܝܲܨܪܵܐ ܕܡܲܪܝܼܪܘܼܬܼܵܟ", "ܘܒܹܗ ܡܲܛܥܸܡ ܐܲܢ̄ܬܿ ܠܲܟܼܢܵܘܵܬܹ̈ܐ ܡܸܪܲܬܼ ܡܵܘܬܵܐ ܀", ":ܬܵܐ ܥܲܡ ܚܲܝܠܵܐ ܒܸܣܪܵܢܵܝܵܐ ܕܲܡܟܲܢܲܫ ܠܵܟ", "ܘܐܲܚܘܿܕܼ ܕܼܪܵܐ ܒܒܸܣܪ̈ܵܢܵܝܹܐ ܥܲܡ ܗܲܕܵܡܲܝ̈ܢ ܀", ":ܥܘܿܠ ܣܲܬܼܪܹܝܗ̇ ܠܣܲܢܝܘܼܬܼ ܢܲܦܫܵܟ ܒܒܸܣܪܵܐ ܓܲܠܝܵܐ", "ܘܲܓܼܡܘܿܪ ܝܲܨܪܵܟ ܒܒܸܣܪ̈ܵܢܵܝܹܐ ܠܘܵܬܼ ܒܸܪ̈ܢܹܐ ܀", ":ܠܵܐ ܕܵܚ̇ܠܝܼܢܲܢ ܡ̣ܢ ܨܸܢ̈ܥܵܬܼܵܟ ܟܡܵܐ ܐܸܢ ܩܲܫ̈ܝܵܢ", "ܘܠܵܐ ܥܵܪܩܝܼܢܲܢ ܡ̣ܢ ܩܵܠ ܩܸܫܬܵܐ ܕܲܢܟܼܝܼܠܘܼܬܼܵܟ ܀", ":ܠܵܟ ܫܵܠ̇ܚܝܼܢܲܢ ܙܲܝܢܲܢ ܡܸܢܲܢ ܐܸܢ ܠܵܐ ܙܟܲܝܢܵܟ", "ܘܠܵܐ ܝܵܗ̇ܒܿܝܼܢܲܢ ܐܲܬܼܪܵܐ ܕܬܸܬܼܪܘܿܥ ܣܸܕܼܪ̈ܲܝ ܩܘܼܫܬܵܐ ܀", ":ܠܵܐ ܫܵܠܹ̇ܝܢܲܢ ܡ̣ܢ ܬܲܟܼܬܿܘܼܫܵܐ ܟܡܵܐ ܕܐܝܼܡܵܡܵܐ ܗ̄ܘ̣", "ܥܕܲܡ̇ܐ ܕܐܵܬܹ̇ܐ ܪܲܡܫܹܗ ܕܡ̇ܘܬܵܠ ܘܲܡܢܝܼܚ ܦܲܓܼܪ̈ܲܝܢ ܀", ":ܐܸܢ ܒܵܥܹ̇ܐ ܐܲܢ̄ܬܿ ܕܬܹܐܠܲܦ ܢܝܼܫܵܐ ܕܲܚܠܝܼܨܘܼܬܿܢ", "ܓܡܘܿܪ ܨܸܒܼܝܵܢܵܟ ܒܡܵܘܬܵܐ ܕܲܥܠܲܝܢ ܘܲܚܙܝܼ ܥܒܼܵܕܹ̈ܐ ܀", ":ܐܸܢ ܪܵܓܵܐ ܠܵܟ ܕܬܸܒܼܩܸܐ ܚܲܝܠܲܢ ܒܝܲܕܼ ܣܘܼܥܪ̈ܵܢܹܐ", "ܩܲܪܸܒܼ ܢܸܓܼ̈ܕܹܿܐ ܘܐܵܘܚܸܕܼ ܢܘܼܪܵܐ ܘܲܠܛܘܿܫ ܣܲܝܦܵܐ ܀", ":ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܚܫܝܼܒܼ ܠܲܢ ܡܸܕܹܿܡ", "ܘܠܵܐ ܫܘܼܠܛܵܢܹ̈ܐ ܕܲܫܡܲܝܵܢܹ̈ܐ ܡܨܸܝܢ ܙܵܟܹ̇ܝܬ ܠܲܢ ܀", ":ܐܵܦܠܵܐ ܒܪܝܼܬܼܵܐ ܐ̄ܚܪܹܝܼܬܼܵܐ ܐܸܢܗܘ̤ ܕܬܲܩܪܸܒܼ ܥܲܡܲܢ", "ܠܵܐ ܡܪܲܦܝܵܐ ܠܹܗ ܠܚܘܼܒܵܐ ܕܢܲܦܫܲܢ ܡ̣ܢ ܗܵܘ̇ ܕܲܒܼܪܵܢ ܀", ":ܐܘܿ ܐܲܬܼܠܹܝܛܹ̈ܐ ܕܙܲܕܿܝܼܩܘܼܬܼܵܐ ܟܡܵܐ ܐܸܬܼܓܲܢ̄ܒܲܪܘ", "ܕܲܙܟܼܵܘ ܒܐܲܪܥܵܐ ܘܫܲܪܝܼܘ ܡܲܩܠܹܝܢ ܥܲܠ ܕܲܫܡܲܝܵܐ ܀", ":ܚܣܲܢܘ̣ ܠܲܟܪܘܼܢܵܐ ܘܡܲܟܸܿܟܼܘ ܚܲܝܠܹܗ ܒܝܲܕܼ ܚܲܫܲܝ̈ܗܘܿܢ", "ܘܐܲܗܸܠܘ ܘܲܓܼܚܸܟܼܘ ܐܵܦ ܥܲܠ ܡ̇ܘܬܵܐ ܕܲܕܼܚܝܼܠ ܥܲܠ ܟܠ ܀", ":ܣܢܵܘ̣ ܚܲܝܲܝ̈ܗܘܿܢ ܘܫܵܛ̣ܘ ܠܲܢܝܵܚܹ̈ܐ ܐܲܪ̈ܥܵܢܵܝܹܐ", "ܘܙܲܡܸܢܘ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܲܚܠܘܿܠ ܪܵܘܡ̇ܐ ܀", ":ܠܗܵܝ̇ ܡܸܫܬܿܘܼܬܼܵܐ ܕܠܵܐ ܡܸܫܬܿܪܝܵܐ ܚ̣ܙܵܘ ܟܲܣܝܵܐܝܼܬܼ", "ܘܨܲܒܸܿܬܼܘ ܗܵܘܢܵܐ ܒܝܲܕܼ ܚܘܼܣܵܢܵܐ ܐܲܝܟ ܕܲܒܼܢܲܚ̈ܬܹܿܐ ܀", ":ܩܸܢܛܵܐ ܘܚܘܼܒܵܐ ܡܠܹܝܢ ܗ̄ܘ̣ܵܘ ܟܠܫܵܥ ܪܸ̈ܥܝܵܢܲܝܗܘܿܢ", "ܟܲܕܼ ܡܸܬܼܥܲܗܕܼܝܼܢ ܠܗܵܘ̇ ܕܲܣܢܹܝܢ ܗ̄ܘ̣ܵܘ ܢܲܚ̈ܬܹܿܐ ܕܢܲܦܫܹܗ ܀", ":ܒܹܗ ܚܵܝ̇ܪܝܼܢ ܗ̄ܘ̣ܵܘ ܟܲܕܼ ܢܵܦܹ̇ܩ ܗ̄ܘ̣ܵܐ ܡ̣ܢ ܡܸܫܬܿܘܼܬܼܵܐ", "ܘܲܒܼܫܘܼܢܵܩܹܗ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܡܲܪܝܼܪ ܀", ":ܠܗܵܝ̇ ܡܲܦܲܫܬܵܐ ܕܲܒܼܘܼ̈ܠܵܬܼܵܐ ܡܸܬܿܕܲܟܼܪܝܼܢ ܗ̄ܘ̣ܵܘ", "ܘܠܵܐ ܫܵܠܹ̇ܝܢ ܗ̄ܘ̣ܵܘ ܠܲܡܟܲܢܵܫܘܼ ܡܸܫܚܵܐ ܕܪ̈ܲܚܡܹܐ ܀", ":ܘܟܲܕܼ ܛܵܒܼ ܪܲܒܿ ܗ̄ܘ̣ܵܐ ܥܘܼܬܼܪܵܐ ܕܚܲܫܹ̈ܐ ܕܟܲܢܸܫܘ ܒܐܲܪܥܵܐ", "ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܸܚܣܲܪ ܕܸܠܩܹܗ ܕܚܲܫܵܐ ܀", ":ܒܥܲܝܢܹ̈ܐ ܕܗܵܘܢܵܐ ܡܸܬܼܒܲܩܹܝܢ ܗ̄ܘ̣ܵܘ ܒܲܟܼܬܼܝܼ̈ܒܼܵܬܼܵܐ", "ܘܲܠܘܵܬܼ ܢܝܼܫܵܐ ܕܚܲܬܿܝܼܬܼܘܼܬܼܵܐ ܡܸܬܿܕܲܪܓܼܝܼܢ ܗ̄ܘ̣ܵܘ ܀", ":ܡܦܵܣܝܼܢ ܗ̄ܘ̣ܵܘ ܓܹܝܪ ܕܲܒܼܛܝܼܠ ܥܲܡܠܵܐ ܒܸܠܥܵܕܼ ܚܘܼܒܵܐ", "ܘܠܵܐ ܡܨܸܐ ܥܵܐܹ̇ܒ ܒܲܬܼܪܲܥ ܪܵܘܡ̇ܐ ܐܸܠܵܐ ܥܲܡܹܗ ܀", ":ܡܸܠܲܬܼ ܦܵܘܠܘܼܣ ܥܸܒܼܕܲܬ̤ ܐܸܢܘܿܢ ܕܢܸܪܢܘܿܢ ܗܵܕܹܐ", "ܕܒܲܛܸܠ ܐܸܢܹܝܢ ܠܲܫܒܼܝܼ̈ܚܵܬܼܵܐ ܒܸܠܥܵܕܼ ܚܘܼܒܵܐ ܀", ":ܐܸܢ ܢܒܼܝܼܘܼܬܼܵܐ ܕܪܲܒܵܐ ܡ̣ܢ ܟܠ ܦܵܫܲܬ̤ ܒܐܲܪܥܵܐ", "ܐܲܝܟܲܢ ܣܵܠ̇ܩܝܼܢ ܥܲܡܠܹ̈ܿܐ ܒܨܝܼܪܹ̈ܐ ܠܪܵܡ̇ܐ ܕܲܠܥܸܠ ܀", ":ܐܸܢ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܢܚܵܫܵܐ ܚܲܫ̣ܒܵܗ̇", "ܡܲܢ̣ܘܼ ܟܥܲܙܸܐ ܩܕܼܵܡ ܒܘܼܚܪܵܢܵܐ ܕܕܝܼܢܵܐ ܟܹܐܢܵܐ ܀", ":ܗܲܝܡܵܢܘܼܬܼܵܐ ܚܵܣܢܲܬܼ ܛܘܼܪܹ̈ܐ ܩܪ̣ܵܗ̇ ܠܵܐ ܡܸܕܸܿܡ", "ܘܐܲܝܟܲܢ ܢܸܣܒܲܥ ܕܐܝܼܬܼܵܘܗܝ ܡܸܕܹܿܡ ܡܸܕܸܿܡ ܕܲܒܼܨܝܼܪ ܀", ":ܐܸܢܗܘ̤ ܕܚܲܫܹ̈ܐ ܥܲܡ ܙܸܕܼܩܵܬܼ̈ܐ ܗܘ̤ܵܘ ܝܲܬܿܝܼܪܹ̈ܐ", "ܡܲܢ̣ܘܼ ܕܲܡܨܸܐ ܢܟܲܢܸܫ ܥܘܼܬܼܪܹܗ ܕܚܘܼܒܵܐ ܪܲܒܵܐ ܀", ":ܠܲܠܡܹܐܝܢ ܚܘܼܒܵܐ ܪܕܼܵܘ ܢܲܨܝܼܚܹ̈ܐ ܒܙܵܘ̈ܥܲܝ ܢܲܦܫܵܐ", "ܘܒܹܗ ܐܲܝܟ ܡܸܪܕܵܐ ܣܵܡ̣ܘ ܣܝܼ̈ܡܵܬܼܵܐ ܕܩܸܢܝܵܢܲܝ̈ܗܘܿܢ ܀", ":ܚܙ̣ܵܘ ܟܠ ܛܵܒܼ̈ܢ ܕܠܵܐ ܡܸܬܼܦܲܚ̈ܡܵܢ ܥܲܡ ܪܲܒܿܘܼܬܹܗ", "ܘܫܵܛ̣ܘ ܟܠܡܸܕܹܿܡ ܘܲܪܚܸܡܘ ܚܘܼܒܵܐ ܡ̣ܢ ܟܠܡܸܕܹܿܡ ܀", ":ܒܝܲܕܼ ܚܲܫܲܝ̈ܗܘܿܢ ܒܩ̣ܵܘ ܪܲܒܿܘܼܬܹܗ ܕܠܵܐ ܡܸܬܼܚܲܣܢܵܐ", "ܘܠܵܐ ܒܥ̣ܵܘ ܥܲܡܹܗ ܥܸܕܼܪܵܐ ܐ̄̇ܚܪܹܢܵܐ ܒܐܘܼܠܨܵܢܲܝ̈ܗܘܿܢ ܀", ":ܠܗܘܿܢ ܦܲܐܝܵܐ ܗ̣̄ܘܵܬܼ ܠܡܸܪܚܲܡ ܚܘܼܒܵܐ ܠܝܵܪܹ̈ܥܲܝ ܚܘܼܒܵܐ", "ܐܵܦ ܠܹܗ ܠܚܘܼܒܵܐ ܠܲܡܥܲܕܿܪܘܼ ܠܲܒܼܢܲܝ̈ ܐ̄ܪܵܙܹܗ ܀", ":ܕܪܲܚܡܘܼܗܝ ܣܲܓܿܝܼ ܘܠܵܐ ܐܸܬܼܪܲܦܝܼܘ ܡ̣ܢ ܥܸܢܝܵܢܹܗ", "ܐܲܚܸܒܼ ܐܸܢܘܿܢ ܘܥܲܕܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀", ":ܕܲܪܕܼܵܘ ܡܸܢܹܗ ܘܠܵܐ ܦܵܫ̣ܘ ܡܸܢܹܗ ܒܝܲܕܼ ܣܘܼܥܪ̈ܢܹܐ", "ܡܲܢܲܥ ܐܸܢܘܿܢ ܠܲܠܡܹܐܝܢ ܚܲܝܹ̈ܐ ܕܠܵܐ ܫܘܼܠܵܡܵܐ ܀", ":ܠܗܘܿܢ ܙܵܟܼܘܼܬܼܵܐ ܥܲܡ ܦܘܼܪܥܵܢܵܐ ܕܠܵܐ ܡܸܬܼܚܲܒܲܐܠ", "ܕܲܣܢ̣ܵܘ ܚܲܝܹ̈ܐ ܘܲܪܚܸܡܘ ܣܲܒܼܪܵܐ ܕܠܵܐ ܡܸܬܿܕܲܓܲܠ ܀", ":ܠܗܘܿܢ ܩܘܼܠܵܣܵܐ ܡ̣ܢ ܟܠ ܦܘܼܡ̈ܝܼܢ ܐܲܝܟ ܙܲܟܝܵܐ", "ܘܠܲܢ ܓܘܼܢܵܝܵܐ ܕܠܵܐ ܕܲܡܹ̇ܝܢܲܢ ܒܢܝܼܫܵܐ ܕܝܼܠܗܘܿܢ ܀", ":ܠܝܵܪ̈ܬܹܿܐ ܫܲܦܠܹ̈ܐ ܫܒܲܩ̣ܘ ܡܲܪ̈ܗܵܛܹܐ ܡ̣ܢ ܚܲܫܲܝ̈ܗܘܿܢ", "ܘܒܲܕܲܪܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ ܀", ":ܠܲܚܒܸܢܵܢܹ̈ܐ ܝܲܗ̄ܒܿܘܼܗܝ ܠܥܘܼܬܼܪܵܐ ܕܡ̣ܢ ܥܲܡ̈ܠܲܝܗܘܿܢ", "ܘܠܵܐ ܦܲܪܢܸܣܘ ܒܹܗ ܡܸܣܟܹܿܢܘܼܬܼܵܐ ܕܚܲܝܹ̈ܐ ܕܐ̄ܢܵܫܵܐ ܀", ":ܒ̈ܢܲܝܵܐ ܪ̈ܦܲܝܵܐ ܫܩܲܠ̣ܘ ܝܵܪܬܿܘܼܬܼܵܐ ܕܪ̈ܘܼܚܵܢܝܵܬܼܵܐ", "ܘܙܲܒܿܢܘܼܗ̇ ܡܲܓܵܢ ܘܠܵܐ ܫܩܲܠܘ ܛܝܼܡܹ̈ܐ ܪ̈ܘܼܚܵܢܵܝܹܐ ܀", ":ܠܵܘ ܒܲܫܪܵܪܵܐ ܗܘ̤ܵܘ ܝܵܪ̈ܘܿܬܹܐ ܠܥܘܼܬܼܪܵܐ ܕܪܘܼܚܵܐ", "ܘܕܲܓܵܠܵܐܝܼܬܼ ܐܲܚܸܒܼܘ ܘܲܪܚܸܡܘ ܩܘܼܫܬܵܐ ܒܙܹܐܦܵܐ ܀", ":ܡܸܛܠ ܚܘܼܒܵܐ ܕܐܲܪ̈ܥܵܢܵܝܵܬܼܵܐ ܢܩܸ݂ܦܘ ܠܲܫܪܵܪܵܐ", "ܘܡܸܛܠ ܕܲܪܓܼܵܘ ܕܪܹܫܢܘܼܬܼܵܐ ܠܒܸܫ̣ܘ ܐܸܣܟܹܿܡܵܐ ܀", ":ܒܪܸܚܡܲܬܼ ܫܘܼܒܼܚܵܐ ܨܲܒܸܿܬܼܘ ܘܲܒܼܢ̣ܵܘ ܢܵܘ̈ܣܹܐ ܠܟܹܐܢܹ̈ܐ", "ܘܲܥܒ݂ܲܘܕܼܘ ܐܸܢܢܘܿܢ ܒܹܝܬܼ ܬܹܐܓܼܘܼܪܬܵܐ ܠܪܸܚܡܲܬܼ ܟܸܣܦܵܐ ܀", ":ܦܲܚܹ̈ܐ ܕܟܸܣܦܵܐ ܨܠܵܘ ܒܹܝܬܼ ܩܘܼܕܼܫܵܐ ܡܫܲܡܫܲܝ̈ ܩܘܼܕܼܫܵܐ", "ܕܢܲܦܸܠ ܨܲܝܕܵܐ ܕܟܸܣܦܵܐ ܢܕܼܝܼܕܼܵܐ ܠܪܸܚܡܲܬܼ ܟܸܣܦܵܐ ܀", ":ܡܸܛܠ ܟܸܣܦܵܐ ܩܪܵܡ̣ܘ ܥܲܠ ܐܸܣܹ̈ܐ ܟܸܣܦܵܐ ܢܟܼܝܼܠܵܐ", "ܕܢܸܚܙܸܐ ܟܠܢܵܫ ܦܲܐܝܘܼܬܼ ܟܸܣܦܵܐ ܘܢܲܝܬܸܿܐ ܟܸܣܦܵܐ ܀", ":ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸ̈ܓܼܫܹܐ ܕܠܲܒܲܪ", "ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀", ":ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸܓܼܫܹܐ ܕܲܠܒܲܪ", "ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀", ":ܐܲܩܢܝܼܘ ܐܸܢܘܿܢ ܓܲܪ̈ܡܹܐ ܡܝܼܬܹ̈ܐ ܩܵܠܵܐ ܓܫܝܼܡܵܐ", "ܠܡܸܬܼܒܲܥ ܟܸܣܦܵܐ ܡ̣ܢ ܐ̄ܢܵܫܘܼܬܼܵܐ ܒܹܝܬܼ ܚܸܙܘܵܢܹ̈ܐ ܀", ":ܣܵܢܲܝܲܝ̈ ܟܸܣܦܵܐ ܕܦܲܣܸܩܘ ܢܸܫ̈ܒܹܿܐ ܕܲܦܪܲܣ ܟܸܣܦܵܐ", "ܥܸܒܼܕܲܬ̤ ܐܸܢܘܿܢ ܪܸܚܡܲܬܼ ܟܸܣܦܵܐ ܨܲܝܕܵܐ ܠܟܸܣܦܵܐ ܀", ":ܒܚܲܝܠܵܐ ܕܓܼܪ̈ܡܹܐ ܨܒܼܵܬ̤ ܝܲܥܢܘܼܬܼܵܐ ܠܡܸܒܼܠܲܥ ܣܲܓܿܝܼ", "ܘܲܒܼܘܼܕܼܪܵܢܹܗ ܗܢܵܬ̤ ܫܘܼܠܛܵܢܵܐ ܠܡܸܪܕܲܦ ܫܹܐܕܹ̈ܐ ܀", ":ܠܵܘ ܒܲܫܪܵܪܵܐ ܪܸܕܼܦܲܬ̤ ܐܸܢܘܿܢ ܐܸܠܵܐ ܒܙܹܐܦܵܐ", "ܘܡ̣ܢ ܩܵܠ ܟܸܣܦܵܐ ܥܪܲܩ̣ܘ ܡ̇ܪ̈ܘܿܕܹܐ ܘܠܵܘ ܡ̣ܢ ܩܘܼܫܬܵܐ ܀", ":ܪܸܚܡܲܬܼ ܟܸܣܦܵܐ ܐܸܓܼܪܲܬ̤ ܐܸܢܘܿܢ ܦܵܥܠܹ̈ܐ ܠܟܲܪܡ̇ܗ̇", "ܕܢܸܗܘܘܿܢ ܦܵܠ̇ܚܝܼܢ ܒܐܸܫܟܵܪ ܥܵܘ̣ܠܵܐ ܐܲܝܟ ܕܲܒܼܩܘܼܫܬܵܐ ܀", ":ܦܵܠܲ݁ܚ ܕܲܝܘܵܐ ܠܪܸܚܡܲܬܼ ܟܸܣܦܵܐ ܒܪܸ̈ܓܼܫܲܝ ܦܲܓܼܪܵܐ", "ܘܲܡܫܲܡܸܫ ܠܹܗ ܒܲܪ̈ܓܼܝܼܓܼܵܬܼܵܐ ܐܲܝܟ ܕܲܠܡܵܪܵܐ ܀", ":ܬܵܐ ܦܵܪܘܿܫܵܐ ܡܫܲܥ ܘܐܸܬܿܕܲܡܲܪ ܦܵܪܘܿܫܵܐܝܼܬܼ", "ܕܲܟܼܡܵܐ ܦܸܪܚܲܬ̤ ܪܸܚܡܲܬܼ ܟܸܣܦܵܐ ܒܓܸܦܹ̈ܐ ܕܟܸܣܦܵܐ ܀", ":ܒܢܝܼܪܵܐ ܕܥܲܡܠܹܗ ܟܸܕܼܢܲܬ̤ ܐܲܟܲܚ̄ܕܼ ܐ̄ܢܵܫܵܐ ܘܫܹ̈ܐܕܹܐ", "ܘܠܵܐ ܣܦܲܩ̣ܘ ܡܲܠܝܼܘ ܚܲܣܝܼܪܘܼܬܼܵܗ̇ ܪܵܘܡ̇ܐ ܘܥܘܼܡܩܵܐ ܀", ":ܙܟܼܵܬ̤ ܠܲܥܪ̈ܝܼܡܹܐ ܘܠܲܗܸܕܼܝܼܘܿܛܹ̈ܐ ܒܲܗ̈ܦܵܟܼܵܬܼܵܐ", "ܘܲܩܢܵܬ̤ ܕܲܪܓܼܵܐ ܕܪܲܒܵܢܘܼܬܼܵܐ ܠܥܸܠ ܡ̣ܢ ܟܠ ܐ̄ܢܵܫ ܀", ":ܐܵܦ ܐܲܬܼܠܹܝܛܹ̈ܐ ܕܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢ ܩܘܼܫܬܵܐ", "ܚܸܣܢܲܬ̤ ܐܸܢܘܿܢ ܒܐܸܣܟܹܿܝܡ ܚܘܼܒܵܐ ܕܨܹܝܕܼ ܓܲܪ̈ܡܲܝܗܘܿܢ ܀", ":ܐܲܓܼܪܵܐ ܓܚܘܼܒܵܐ ܬܸܒܼܥܲܬ̤ ܐܸܢܢܘܿܢ ܠܓܲܪ̈ܡܹܐ ܕܢܲܟܼܦܹ̈ܐ", "ܟܲܕܼ ܒܐܸܣܟܹܿܡܵܐ ܘܠܵܘ ܒܲܫܪܵܪܵܐ ܪܸܚܡܲܬ̤ ܐܸܢܘܿܢ ܀", ":ܡܸܛܠ ܟܸܣܦܵܐ ܐܲܣܓܿܝܼܘ ܘܝܲܩܲܪܘ ܝܲܥܢܹ̈ܐ ܠܟܸܣܦܵܐ", "ܘܲܬܼܒܲܥ̣ܘ ܐܲܓܼܪܵܐ ܕܐܸܣܟܹܿܝܡ ܙܹܐܦܵܐ ܐܲܝܟ ܫܲܪܝܼܪܵܐ ܀", ":ܠܵܐ ܒܵܥܹ̇ܝܢ ܗ̄ܘ̣ܵܘ ܚܲܪ̈ܡܹܐ ܕܟܹܐܢܹ̈ܐ ܠܲܡܝܲܩܵܪܘܼ", "ܘܠܵܐ ܗ̄ܘ̣ܵܘ ܥܲܠ ܙܡܝܼܪ̈ܵܬܲܢ ܘܥܲܠ ܬܸܫܡܸܫܬܲܢ ܀", ":ܠܵܐ ܚܸܫܲܚ ܗ̄ܘ̣ܵܐ ܠܙܲܗ̈ܝܲܝ ܢܲܦܫܵܐ ܥܸܛܪܵܐ ܕܡܸܢܲܢ", "ܘܠܵܐ ܠܲܥܛܝܼܦܲܝ̈ ܢܘܼܗܪܵܐ ܓܲܐܝܵܐ ܕܸܠܩܹ̈ܐ ܕܙܲܒܼܢܵܐ ܀", ":ܒܪܸܚܡܲܬܼ ܢܲܦܫܵܐ ܦܠܸܐ ܗ̄ܘ̣ܵܐ ܠܟܹܐܢܹ̈ܐ ܠܲܡܝܲܩܵܪܘܼ", "ܐܲܝܟ ܕܐܵܦ ܗܸܢܘ̣ܿܢ ܒܙܵܘ̈ܥܲܝ ܢܲܦܫܵܐ ܪܚܸܡ̣ܘ ܠܐܲܠܵܗܵܐ ܀", ":ܒܟܸܣܝܵܐ ܫܦ݂ܲܪܘ ܗ̄ܘ̣ܵܘ ܐܲܝܟ ܦܵܪ̈ܘܿܫܹܐ ܠܚܸܙܹ̇ܐ ܒܟܸܣܝܵܐ", "ܐܵܦ ܗܘ̤ ܟܲܣܝܵܐ ܝܲܩܲܪ ܐܸܢܘܿܢ ܒܟܸܣܝܵܐ ܘܓܸܠܝܵܐ ܀", ":ܐܵܦ ܪܹܫܝܼܬܲܢ ܕܲܕܪܲܫ ܐܘܼܪܚܵܐ ܒܚܲܝܹ̈ܐ ܠܪܵܘܡ̇ܐ", "ܠܗܵܘ̇ ܝܲܗ̣̄ܒܼ ܛܘܼܒܼܵܐ ܕܲܕܠܵܐ ܚܙܵܢܼܵܐ ܗܲܝܡܸܢ ܒܲܫܡܹܗ ܀", ":ܠܢܝܼܫܵܐ ܕܝܼܠܹܗ ܙܵܕܹ̇ܩ ܗ̄ܘ̣ܵܐ ܠܲܢ ܠܡܸܚܢܵܐ ܒܙܵܘ̈ܥܹܐ", "ܘܠܵܐ ܒܲܚܙܵܬܼܵܐ ܢܚܵܘܸܐ ܫܘܼܦܪܵܐ ܠܲܟܼܢܵܘ̈ܬܲܢ ܀", ":ܠܵܐ ܦܲܐܝܵܐ ܗ̄ܘ̣ܵܬܼ ܕܒܼܐܝܼܩܵܪ ܟܹܐܢܹ̈ܐ ܢܝܲܩܲܪ ܢܲܦܫܲܢ", "ܘܠܵܐ ܙܵܕܹ̇ܩ ܗ̄ܘ̣ܵܘ ܕܢܸܬܼܒܲܥ ܐܸܢܘܿܢ ܐܲܓܼܪܵܐ ܕܥܲܡܠܲܢ ܀", ":ܡܲܓܼܵܢ ܝܲܗ̄ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܲܥܬܲܪܘ ܡܸܢܵܗ̇", "ܘܒܼܵܗ̇ ܒܲܕܼܡܘܼܬܼܵܐ ܘܵܠܹ̇ܐ ܗ̄ܘ̣ܵܐ ܠܲܢ ܠܲܡܫܲܡܵܫܘܼ ܀", ":ܪܲܒܿܘܼܬܼ ܟܲܪܣܵܐ ܥܸܠܲܬ̤ ܘܲܫܪܵܬ̤ ܒܹܝܬܼ ܡ̇ܝ̈ܘܿܬܹܐ", "ܘܡܸܛܠ ܗܵܢܵܐ ܡܕܼܵܘܲܕܼ ܘܲܫܚܝܼܩ ܥܘܼܡܪܵܐ ܕܐ̄ܢܵܫܵܐ ܀", ":ܪܸܚܡܲܬܼ ܡܲܣܪܵܐ ܦܸܪܣܲܬ̤ ܢܸܫ̈ܒܹܿܐ ܒܹܝܬܼ ܐܲܪ̈ܥܵܢܹܐ", "ܘܲܢܦ݂ܲܠ ܟܠܢܵܫ ܒܲܡܨܸܝܼ̈ܕܼܵܬܼܵܐ ܕܥܵܠܘܿܒܼܘܼܬܼܵܐ ܀", ":ܫܘܼܒܼܚܵܐ ܣܪܝܼܩܵܐ ܡܲܟܸܿܟ ܢܲܦܫܹܗ ܒܫܸܡ ܚܲܠܝܘܼܬܼܵܐ", "ܘܐܲܫܩܝܼ ܐܸܢܘܿܢ ܠܲܒܼܢܲܝ̈ܢܵܒܵܐ ܡܸܪܲܬܼ ܡ̇ܘܬܵܐ ܀", ":ܚܣܵܡܵܐ ܣܲܢܝܵܐ ܥܵܘܪܵܗ̇ ܠܢܲܦܫܵܐ ܡ̣ܢ ܝܼܕܲܥܬܼܵܐ", "ܘܲܚܫܸ݂ܟ ܥܵܠܡܵܐ ܘܫܲܪܝܼ ܡ̇ܐܹ̇ܫ ܐܸܣܹ̈ܐ ܒܛܲܗܪܵܐ ܀", ":ܥܒ݂ܲܪ ܣܘܼܟܵܠܵܐ ܡ̣ܢ ܪܸܥܝܵܢܵܐ ܕܲܡܠܝܼܠܘܼܬܼܵܐ", "ܘܲܒܼܛܸܠܘ ܙܵܘܥܹ̈ܐ ܕܦܵܘܿܫܘܼܬܼܵܐ ܡ̣ܢ ܒܘܼܝܵܢܵܐ ܀", ":ܘܐܸܢ ܥܘܼܕܼܪܵܢܵܐ ܕܪܸܡܙܵܐ ܠܵܐ ܡܲܕܼܪܸܟ ܠܲܢ", "ܒܛܸܠܘ ܘܐܸܬܿܕܲܓܲܠܘ ܐܵܦ ܡܘܼܠܟܵܢܹ̈ܐ ܕܲܠܘܵܬܼ ܓܸܢܣܲܢ ܀", ":ܬܵܘ ܚܲܝܵܒܹܵܐ ܢܸܦܪܘܿܥ ܩܲܠܝܼܠ ܫܛܵܪ ܚܵܘ̈ܒܵܬܲܢ", "ܕܲܠܡܵܐ ܢܸܥܫܲܢ ܝܘܼܩܪܵܐ ܕܥܵܘ̣ܠܲܢ ܘܲܢܛܲܒܲܠ ܠܲܢ ܀", ":ܬܵܘ ܢܸܬܼܓܵܘܲܣ ܒܲܠܡܹܐܝܢ ܟܹܐܢܹ̈ܐ ܐܲܝܟ ܕܲܒܼܟܹܐܢܹ̈ܐ", "ܕܲܢܥܲܕܿܪܘܼܢܵܢ ܒܚܘܼܒܵܐ ܘܪ̈ܲܚܡܹܐ ܩܕܼܵܡ ܕܲܝܵܢܵܐ ܀", ":ܬܵܘ ܢܸܥܒܸܿܕܼ ܠܲܢ ܪ̈ܵܚܡܹܐ ܡܸܟܵܐ ܥܲܕܼ ܚܲܝܝܼܢܲܢ", "ܕܲܢܩܲܒܿܠܘܼܢܵܢ ܒܲܡܛܲܠܲܝ̈ܗܘܿܢ ܕܠܵܐ ܡܸܫܬܬܲܪ̈ܝܵܢ ܀", ":ܬܵܘ ܢܸܬܿܬܲܓܼܪ ܥܲܡ ܟܲܫܝܼܪܹ̈ܐ ܪܘܼܚܵܢܵܐܝܼܬܼ", "ܕܢܸܫܘܸܐ ܠܐܲܓܼܪܵܐ ܕܦܵܥܠܹ̈ܐ ܕܲܛܥܲܢܘ ܝܘܼܩܪܹܗ ܕܝܵܘܡܵܐ ܀", ":ܢܕܘܼܢ ܪܸܥܝܵܢܲܢ ܒܐܲܝܠܹܝܢ ܕܲܚܛܲܝܢ ܐܲܝܟ ܦܵܪ̈ܘܿܫܹܐ", "ܕܢܸܗܘܸܐ ܚܲܒܼܪܹ̈ܐ ܠܐܲܝܠܹܝܢ ܕܲܣܒܲܠܘ ܢܸܓܼ̈ܕܹܿܐ ܒܚܘܼܒܵܐ ܀", ":ܕܠܵܐ ܣܵܦ̇ܩܝܼܢܲܢ ܠܲܡܣܲܝܒܵܪܘܼ ܚܲܫܲܝ̈ ܦܲܓܼܪܵܐ", "ܢܸܚܲܫ ܩܲܠܝܼܠ ܒܙܵܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ ܀", ":ܕܲܡܚܝܼܠ ܚܲܝܠܲܢ ܠܲܡܥܲܙܵܝܘܼ ܩܕܼܵܡ ܚܘܼ̈ܬܼܚܵܬܹܐ", "ܢܸܩܪܸܐ ܠܪ̈ܲܓܡܹܐ ܕܚܲܫܘ ܠܲܟܼܝܵܢܲܢ ܕܲܢܥܲܕܿܪܘܼܢܵܢ ܀", "ܥܘܼܢܵܝܵܐ: ܒܪܝܼܟ ܡ̇ܪܵܐ ܕܕܼܵܡ̇ܟܿܝܼܢ ܥܲܒܼܕܵܘ̈ܗܝ: ܘܗܘ̤ ܡ̇ܘܪܸܒܼ ܕܘܼܟܼܪ̈ܵܢܲܝܗܘܿܢ ܀"], "lines": ["ܡܐܡܪܐ ܕܥܣܪܝܢ ܘܬܪܒܥܐ", "ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ", "ܥܘܼܢܵܝܵܐ", "ܬܵܘܕܿܝܼ ܠܚܲܝܠܵܐ ܕܚܲܝܸܠ ܣܵܗܕܵܘ̈ܗܝ ܘܲܢܲܨܚ̣ܘ ܘܲܙܟܼܵܘ", "ܒܚܲܝܠܵܐ ܕܪܸܚܡܬܹܗ: ܐܲܚܲܝ̈.", ":ܩܵܠ ܙܵܟܼܘܼܬܼܵܐ ܕܲܒܼܪܹܫ ܩܲܝܣܵܐ ܫܡܲܥ̣ܘ ܡ̇ܝܘܿܬܹ̈ܐ", "ܘܲܩ̣ܢܵܘ ܣܲܒܼܪܵܐ ܠܡܹܐܚܲܕܼ ܕܲܪܵܐ ܪܘܼܚܢܵܐܝܼܬܼ ܀", ":ܚܲܕܼ ܡ̣ܢ ܓܸܢܣܵܐ ܕܚܵܒܼ݂ ܒܲܚܛܝܼܬܼܵܐ ܙܟܼܵܐ ܒܲܨܠܝܼܒܼܵܐ", "ܘܩܵܡ̣ܘ ܚܲܝܵܒܹ̈ܐ ܠܩܵܠ ܙܵܟܼܘܼܬܹܗ ܘܲܠܒܸܫ̣ܘ ܙܲܝܢܵܐ ܀", ":ܒܢܲܦܫܵܐ ܘܦܲܓܼܪܵܐ ܫܩ݂ܲܠ ܙܵܟܼܘܼܬܼܵܐ ܐܵܕܼܵܡ ܕܲܬܼܪܹܝܢ", "ܘܲܒܼܢܲܝ̈ ܓܸܡܣܹܗ ܒܪ̈ܓܼܫܲܝ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܕܲܩܥܵܬ̤ ܒܐܲܪܥܵܐ ܫܡ݂ܲܥܘ ܐܲܪ̈ܥܵܢܹܐ", "ܕܩܘܼܡܘ ܐܸܬܼܠܲܒܸܿܒܼܘ ܐ̄ܢܵܐ ܒܲܠܚܘܿܕܲܝ ܙܟܹ̇ܝܬܼ ܒܲܨܠܝܼܒܼܵܐ ܀", ":ܠܲܝܬܿ ܗ̄ܘ̣ܵܐ ܣܲܒܼܪܵܐ ܕܫܸܡ ܙܵܟܼܘܼܬܼܵܐ ܠܦܲܓܼܪ̈ܵܢܵܝܹܐ", "ܘܠܲܒܸܿܒܼ ܐܸܢܘܿܢ ܩܵܠ ܫܘܼܘܕܵܝܵܐ ܕܚܲܕܼ ܕܐܸܬܼܢܲܨܚ ܀", ":ܠܵܐ ܡܲܨܝܵܐ ܗ̄ܘ̣ܵܬܼ ܡ̇ܝܘܿܬܼܬܼܵܐ ܠܡܸܚܣܲܢ ܚܲܫܹ̈ܐ", "ܘܕܲܚܙܵܬ̤ ܦܲܓܼܪܵܐ ܕܢܼܠܸܐ ܒܩܲܝܣܵܐ ܩܢܵܬ̤ ܠܘܼܒܵܒܼܵܐ ܀", ":ܠܵܐ ܡܸܫܟܲܚ ܗ̄ܘ̣ܵܐ ܦܲܓܼܪܵܐ ܪܲܦܝܵܐ ܠܡܸܣܢܵܐ ܚܲܝܹ̈ܐ", "ܘܕܼܐܫܝܼܛ ܐܸܢܘܿܢ ܚܚܲܕܼ ܦܲܓܼܪܵܢܵܐ ܚܲܝܸܨ ܪ̈ܓܼܫܵܘܗܝ ܀", ":ܠܵܐ ܝܵ̇ܕܥܝܼܢ ܗ̄ܘ̣ܵܐ ܐܲܪ̈ܥܵܢܵܝܹܐ ܠܡܸܪܕܼܵܐ ܠܪܵܘܡ̇ܐ", "ܘܕܼܪܫܵܗ̇ ܠܐܘܼܪܚܵܐ ܚܲܕܼ ܐܲܪܥܵܢܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܠܵܐ ܡܦܵܣܝܼܢ ܗ̄ܘ̣ܵܘ ܠܡܹܐܚܲܕܼ ܕܲܪܵܐ ܒܪܸ̈ܓܼܫܲܝ ܦܲܓܼܪܵܐ", "ܘܚܵܘܝܼ ܐܸܢܘܿܢ ܒܝܲܕܼ ܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܵܐ ܀", ":ܠܵܐ ܚܵܟܼܡ̇ܝܼܢ ܗ̄ܘ̣ܵܘ ܠܲܡܕܵܫ ܟܸܣܦܵܐ ܬܚܹܝܬܼ ܪܸ̈ܓܼܠܲܝܗܘܿܢ", "ܘܐܲܠܸܦ ܐܸܢܘܿܢ ܚܲܕܼ ܟܲܕܼ ܦܲܟܼܪܹܗ ܘܕܼܵܫܹܗ ܒܐܲܪܥܵܐ ܀", ":ܛܡܝܼܪ ܗ̄ܘ̣ܵܐ ܘܲܟܼܣܸܐ ܦܲܚܵܐ ܢܟܼܝܼܠܵܐ ܕܪܸܚܡܲܬܼ ܫܘܼܒܼܚܵܐ", "ܘܲܪܗܸܛ ܥܲܒܼܕܹܿܗ ܚܲܕܼ ܩܲܠܝܼܠܵܐ ܘܒܲܕܿܩ ܢܸܟܼܠܹܗ ܀", ":ܒܐܲܪ̈ܥܵܢܵܝܵܬܼܵܐ ܥܢܸܐ ܗ̄ܘ̣ܵܐ ܦܲܓܼܪܵܐ ܘܙܵܘ̈ܥܲܝ ܢܲܦܫܵܐ", "ܘܠܲܝܬܿ ܗ̄ܘ̣ܵܐ ܙܲܗܪܵܐ ܕܪ̈ܘܼܚܵܢܝܵܬܼܵܐ ܒܹܝܬܼ ܐܲܪ̈ܥܵܢܹܐ ܀", ":ܡܸܬܼܟܲܬܿܫܝܼܢ ܗ̄ܘ̣ܵܘ ܒܐܸܣܛܵܕܼܝܼܘܿܢ ܕܐܲܬܼܠܹܝܛܘܼܬܼܵܐ", "ܘܠܲܝܬܿ ܕܲܡܦܲܢܹܐ ܟܠܝܼܠ ܙܵܟܼܘܼܬܼܵܐ ܚܠܵܦ ܥܲܡܠܲܝ̈ܗܘܿܢ ܀", ":ܢܵܚ̇ܬܿܝܼܢ ܟܠܫܵܥ ܠܡܹܐܚܲܕܼ ܕܼܪܵܐ ܒܐ̄ܢܵܫܵܝ̈ܬܼܵܐ", "ܘܡ̇ܐ ܕܐܸܬܼܟܲܬܿܫܘ ܚܵܒܼ݂ܘ ܒܐܵܓܼܘܿܢܵܐ ܘܦܵܫ̣ ܦܘܼܪܥܵܢܵܐ ܀", ":ܟܲܕܼ ܕܹܝܢ ܥܵܫܢܲܬ̤ ܚܵܝܵܒܼܘܼܬܼܵܐ ܕܓܸܢܣܵܐ ܕܐ̄ܢܵܫܵܐ", "ܘܐܲܗܠܘ ܘܲܓܼܚܸܟܼܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܲܫܝ̈ܗܘܿܢ ܀", ":ܚܵܣ̣ ܚܲܢܵܢܵܐ ܕܲܚܙ̣ܵܐ ܨܲܠܡܸܗ ܟܲܕܼ ܡܸܬܼܒܲܙܲܚ", "ܘܡܲܫ݂ܚܹܗ ܒܪܘܼܚܵܐ ܠܡܹܐܪܲܥ ܚܲܫܹ̈ܐ ܒܸܣܪ̈ܵܢܵܝܹܐ ܀", ":ܒܚܲܝܠܵܐ ܕܪܘܼܚܵܐ ܚܲܙܩܹܗ ܠܨܲܠܡܹܗ ܐܲܝܟ ܕܲܒܼܙܲܝܢܵܐ", "ܕܲܒܼܚܝܠ ܪܘܼܚܵܐ ܢܸܦܘܿܩ ܢܸܙܟܸܿܐ ܠܪ̈ܘܼܚܵܢܵܝܹܐ ܀܆", ":ܢܲܣܝܹܗ ܒܟܼܠܗܹܝܢ ܠܲܩܪܲܒܼܬܼܵܢܵܐ ܦܲܓܼܪܵܢܵܝܵܐ", "ܕܲܒܼܢܸܣܝܵܢܹܗ ܢܕܲܪܸܫ ܦܲܓܼܪܵܐ ܠܘܵܬܼ ܙܵܟܼܘܼܬܼܵܐ ܀", ":ܒܹܗ ܐܲܝܟ ܢܝܼܫܵܐ ܐܲܠܸܦ ܐܵܢܘܿܢ ܠܲܟܼܢܵܘܵܬܹ̈ܐ", "ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀", "ܐܲܝܟ ܡܲܚܙܝܼܬܼܵܐ ܩܒ݂ܲܥ ܙܵܟܼܘܼܬܹܗ ܠܐܵܓܼܘܿܢܸܣܛܹ̈ܐ:", "ܕܲܢܕܲܡܘܿܢ ܒܹܗ ܒܙܵܘܥܹ̈ܐ ܘܪܸܓܿܫܹܐ ܠܘܵܬܼ ܫܘܼܠܵܡܵܐ ܀", ":ܒܚܲܫܵܘ̈ܗܝ ܝܼܠܸܦ̣ܘ ܠܡܹܐܚܲܕܼ ܕܿܪܵܐ ܥܲܡ ܚܘܼܬܼܚܵܬܹ̈ܐ", "ܘܲܒܼܚܘܼܡܣܵܢܹܗ ܒܲܣܲܪܘ ܘܐܲܫܝܼܛܘ ܠܲܪ̈ܓܼܝܼܓܼܵܬܼܵܐ ܀", ":ܚ̣ܘܵܙ ܕܲܡܩܲܒܲܥ ܦܲܓܼܪܹܗ ܒܨܸܨܹ̈ܐ ܡ̣ܢ ܛܵܠܘܿܡܹ̈ܐ", ":ܘܝܲܗ̣̄ܒܼܘ ܦܲܓܼܪ̈ܲܝܗܘܿܢ ܠܟܼܠ ܐܘܼܠܨܵܢܝܼ̈ܢ ܒܕܼܘܼܡܝܵܐ ܕܝܼܠܹܗ", ":ܒܡܵܘܬܹܿܗ ܩܲܒܸܿܠܘ ܣܲܒܼܪܵܐ ܛܵܒܼܵܐ ܕܚܵܝܑܬܼ ܡܝܼܬܹ̈ܐ", "ܘܲܣܢ̣ܵܘ ܚܲܝܹ̈ܐ ܘܲܪܚܸܡ̣ܘ ܡܵܘܬܵܐ ܕܢܸܚܘܿܢ ܥܲܡܹܗ ܀", ":ܠܥܸܕܵܢ ܡ̇ܘܬܹܿܗ ܡܸܬܼܥܲܗܕܼܝܼܢ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ", "ܕܲܫܒ݂ܲܩ ܨܲܥܪܹܗ ܘܐܲܦܝܼܣ ܠܐܲܒܼܘܼܗܝ ܥܲܠ ܫܘܼܒܼܩܵܢܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܡܸܬܿܕܿܟܼܝܼܢ ܗ̄ܘ̣ܵܐ ܕܲܩܥ̣ܵܐ ܒܩܲܝܣܵܐ", "ܕܐܲܒܼܵܐ ܕܪ̈ܲܚܡܹܐ ܫܒܼܘܿܩ ܣܲܟܼܠܬܼܵܐ ܠܠܵܐ ܝܼܕܲܥܬܼܵܐ ܀", ":ܒܹܗ ܐܸܬܿܕܲܡܝܘܼ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܙܲܒܼܢܵܐ", "ܘܚܲܠܸܦܘ ܚܲܝܹ̈ܐ ܕܲܡܠܸܐ ܙܲܒܼܢܵܐ ܒܲܕܼܠܵܐ ܫܘܼܠܵܡ ܀", ":ܙܩܲܦ̣ܘ ܦܲܓܼܪ̈ܲܝܗܘܿܢ ܦܲܓܼܪ̈ܵܢܵܝܹܐ ܠܲܪ̈ܓܼܝܼܓܼܵܬܼܵܐ", "ܘܐܲܪ̈ܥܵܢܵܝܵܬܼܵܐ ܗ̤ܘܲܝ̈ ܡܝܼ̈ܬܼܵܬܑܼܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܡܝܼܬܼܘ ܠܲܒܼܪܝܼܬܼܵܐ ܟܲܕܼ ܚܲܝܝܼܢ ܒܵܗ̇ ܐܲܝܟ ܠܵܐ ܚܲܝܹ̈ܐ", "ܐܵܦ ܗ̤ܝ ܒܪܝܼܬܼܵܐ ܚܲܫ݂ܒܿܘܼܗ̇ ܗܸܢܘ̣ܿܢ ܐܲܝܟ ܠܵܐ ܚܲܝܵܐ ܀", ":ܗܲܠܸܟܼܘ ܒܐܲܪܥܵܐ ܒܐ̄ܪܵܙ ܕܘܼܒܵܪܹ̈ܐ ܪ̈ܘܼܚܵܢܵܝܹܐ", "ܘܲܒܼܥܲܡܠܲܝ̈ܗܘܿܢ ܨܵܪܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀", ":ܒܚܲܫܹ̈ܐ ܕܙܲܒܼܢܵܐ ܙܒܲܢ̣ܘ ܡܲܠܟܿܘܼܬܼܵܐ ܕܠܵܐ ܫܵܘܼܠܵܡܵܐ", "ܘܲܒܼܫܝܼ̈ܛܵܬܼܵܐ ܩܢ̣ܵܘ ܪܘܼܡܪܵܡܵܐ ܕܕܲܪܓܼܵܐ ܕܲܠܥܸܠ ܀", ":ܢܚܸܬܼܘ ܠܐܵܓܼܘܿܢܵܐ ܘܐܸܚܲܕܼܘ ܕܲܪܵܐ ܥܲܡ ܚܲܣܝܼܢܵܐ", "ܘܲܠܒܲܟܼ݂ܘ ܪܘܼܚܵܐ ܒܝܲܕܼ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀", ":ܐܝܼܕܼܵܐ ܠܸܒܼܟܲܬ̤ ܪܘܼܚܵܐ ܠܵܐ ܓܘܼܫܡܵܢܵܐ", "ܘܚܵܒܼ݂ ܘܐܸܬܼܦܲܟܲܪ ܩܲܠܝܼܠ ܓܸܦܹ̈ܐ ܩܕܼܵܡ ܝܲܩܝܼܪܵܐ ܀", ":ܐܘܿ ܠܲܟܼܝܵܢܵܐ ܡܸܬܼܚܲܒܿܠܵܢܵܐ ܕܚܵܐܹ̇ܒܼ ܟܠܝܘܿܡ", "ܕܲܚܣ݂ܲܢ ܘܲܙܟܼܵܐ ܠܲܩܪܲܒܼܬܼܵܢܵܐ ܕܙܵܟܹ̇ܐ ܟܠܝܘܿܡ ܀", ":ܐܘܿ ܕܲܚܝܼܚܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ", "ܕܲܙܟܼܵܐ ܠܪܘܼܚܵܐ ܕܲܫܡܹܗ ܡܲܟܼܪܸܙ ܩܲܠܝܼܠܘܼܬܹܗ ܀", ":ܚܙ̣ܵܐ ܡܵܪܘܿܕܼܵܐ ܠܐܵܕܼܵܡ ܕܲܬܼܪܹܝܢ ܘܙܲܟܿܝܼ", "ܘܲܩܥ̣ܵܐ ܘܐܲܝܠܸܠ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܪܐ ܀", ":ܚܙ̣ܵܐ ܕܡܸܬܼܪܲܕܼܦܝܼܢ ܚܲܝܠܵܘܵܬܹ̈ܐ ܡ̣ܢ ܫܸܡ ܝܼܫܘܿܥ", "ܘܐܲܚܕܹ݂ܿܗ ܓܘܼܢܚܵܐ ܕܐܲܝܟܲܢ ܪܵܕܹܦ ܦܲܓܼܪܵܐ ܠܪܘܼܚܵܐ ܀", ":ܫܡ݂ܲܥ ܕܲܡܫܲܢܹܝܢ ܕܲܝܘܹ̈ܐ ܒܩܵܠܵܐ ܡܸܢܼܪܲܓܼܫܵܢܵܐ", "ܘܙܵܥ ܘܐܸܬܼܒܲܠܗܝܼ ܕܠܵܐ ܚܵܫܘܿܫܹ̈ܐ ܥܪܲܩ̣ܘ ܡ̣ܢ ܩܵܠܵܐ ܀", ":ܒܹܝܬܼ ܦܘܼ̈ܠܵܓܼܵܐ ܩܵܡ̣ ܡܲܪܵܚܵܐ ܥܲܠ ܡ̇ܐܐ ܕܲܗܘ̤ܵܐ", "ܟܲܕܼ ܡܸܬܼܚܲܫܲܒ̣ ܕܚܸܠܡܵܐ ܗ̄ܘ̣ ܕܲܠܡܵܐ ܐܵܘ ܥܸܠܵܘܹ̈ܐ ܀", "ܣܵܒܲ̇ܪ ܗ̄ܘ̣ܵܐ ܓܹܝܪ ܒܲܟܪܘܼܢܘܼܬܹܗ ܕܠܵܐ ܡܸܬܼܡܲܟܲܟ:", "ܘܬܼܘܼܒܼ ܪܵܢܹ̇ܐ ܗ̄ܘ̣ܵܐ ܥܲܠ ܡ̇ܝܘܿܬܹ̈ܐ ܕܠܵܐ ܡܸܬܼܦܲܪܩܝܼܢ ܀", ":ܟܲܕܼ ܕܹܝܢ ܝܲܠܦܹܗ ܒܝܲܕܼ ܣܘܼܥܪ̈ܵܢܹܐ ܠܦܘܼܪܩܵܢ ܐ̄ܢܵܫܵܐ", "ܢܦ݂ܲܠ ܡ̣ܢ ܪܵܘܡܹܗ ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܫܢܝܼܥܹ̈ܐ ܀", ":ܫܲܠܚܹ݂ܗ ܠܙܲܝܢܵܐ ܕܲܛܪܘܼܢܘܼܬܼܵܐ ܕܡܲܩܪܷܒܼ ܗ̄ܘ̣ܵܐ ܒܹܗ", "ܘܠܵܗ̇ ܠܲܫܒܼܝܼܬܼܵܐ ܙܲܝܹܢ ܘܐܲܡܝܼܩ ܚܲܕܼ ܠܘܼܩܒܲܠ ܚܲܕܼ ܀", ":ܟܲܬܼܫܹܗ ܠܥܵܠܡܵܐ ܕܗܘ̤ ܥܲܡ ܢܲܦܫܹܗ ܢܲܩܪܸܒܼ ܘܲܢܚܘܼܒܼ", "ܘܲܗܘ̤ܵܐ ܠܹܗ ܗܘ̤ ܐܲܝܟ ܚܲܙܵܝܵܐ ܕܲܩܪ̈ܲܒܼܬܼܵܢܹܐ ܀", ":ܓܲܪܸܓܼ ܐܸܢܘܿܢ ܠܲܒܼܢܲܝ̈ ܐܲܪܥܵܐ ܠܘܵܬܼ ܬܲܟܼܬܿܘܼܫܵܐ", "ܘܩܵܡ̣ ܗܘ̤ ܡܲܗܸܠ ܟܲܕܼ ܡܸܬܼܚܲܝܒܼܝܼܢ ܚܲܕܼ ܡ̣ܢ ܚܲܒܼܪܹܗ ܀", ":ܠܹܗ ܠܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܐܲܠܒܸܿܫ ܙܲܝܢܹܗ", "ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܡܸܬܼܚܲܒܿܠܵܢܵܐ ܀", ":ܦܲܪܲܣ ܬܲܚܦܝܼܬܼܵܐ ܘܣܲܡܝܝܼ ܐܸܢܘܿܢ ܡ̣ܢ ܒܘܼܝܵܢܵܐ", "ܕܠܵܐ ܢܸܬܼܒܲܩܘܿܢ ܕܲܠܡܵܢ ܡܵܚܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀", ":ܐܲܠܒܸܿܫ ܐܸܢܘܿܢ ܪܘܼܚܵܐ ܕܫܘܼܩܪܵܐ ܕܲܟܼܬܼܝܼܫܘܼܬܹܗ", "ܘܲܥܒ݂ܲܕܼ ܐܵܢܘܿܢ ܐܲܝܟ ܬܵܒܼܘܿܥܹ̈ܐ ܕܫܲܪܝܼܪ̈ܵܬܼܵܐ ܀", ":ܐܲܫܩܝܼ ܐܵܢܘܿܢ ܬܸܛܪܵܐ ܕܠܝܼܚܵܐ ܕܡܲܪܝܼܪܘܼܬܹܗ", "ܘܐܲܪܘܝܼ ܐܸܢܘܿܢ ܒܲܪ̈ܓܼܝܼܓܼܵܬܵܪܐ ܐܲܝܟ ܡܹܐܪܝܼܬܼܵܐ ܀", ":ܐܲܪܡܝܼ ܛܢܵܢܵܐ ܕܫܸܡ ܐܲܠܵܗܵܐ ܒܪܸ̈ܥܝܵܢܲܝܗܘܿܢ", ":ܘܲܥܒܲܕܼ ܐܸܢܘܿܢ ܬܵܒܼܥܲܝ̈ ܨܲܥܪܵܐ ܕܛܘܼܥܝܲܝ ܕܐܵܘܠܸܕܼܘ", ":ܫܡ݂ܲܥ ܡܲܪܵܝܵܐ ܕܣܲܬܼܪܹܗ ܩܵܠܵܐ ܕܫܸܡ ܒܵܪܘܿܝܵܐ", "ܠܒܸܢܝܵܢ ܥܵܘ̣ܠܵܐ ܕܫܸܡ ܐܲܠܵܗܹ̈ܐ ܕܲܒܼܢܹܐ ܗ̄ܘ̣ܵܐ ܠܹܗ ܀", ":ܚ̣ܙܵܐ ܕܡܸܬܼܟܲܪܙܵܐ ܚܕܼܵܐ ܬܵܘܕܿܝܼܬܼܵܐ ܕܚܲܕܼ ܐܵܠܵܗܵܐ", "ܘܐܸܓܲܪ̣ ܦܵܠܚܹ̈ܐ ܕܕܿܓܵܠܘܼܬܼܵܐ ܕܲܢܣܲܝܥܘܼܢܵܝܗܝ ܀", ":ܚܙ̣ܵܝܗܝ ܠܲܟܼܝܵܢܵܐ ܪܦܸܐ ܒܐܵܓܼܘܿܢܵܐ ܕܠܘܼܩܒܲܠ ܚܲܫܹ̈ܐ", "ܕܫܲܪܝܼ ܡܲܩܠܸܐ ܒܝܲܕܼ ܚܘܼܡܣܵܢܵܐܬ ܠܥܸܠ ܡ̣ܢ ܚܲܫܹ̈ܐ ܀", ":ܓܘܼܢܚܵܐ ܐܲܚܕܹܿܗ ܕܐܲܝܟܲܢ ܦܲܓܼܪܵܐ ܣܵܢܹ̇ܐ ܠܡܵܘܬܵܐ", "ܗ̣ܦܲܟ ܒܥܹ̇ܐ ܠܹܗ ܠܲܡܚܲܒܿܠܵܢܹܗ ܕܢܸܩܪܘܿܒܼ ܨܹܐܕܼܵܘܗܝ ܀", ":ܒܹܝܬܼ ܦܘܼܪ̈ܬܵܟܹܐ ܪܡܸܐ ܗ̄ܘ̣ܵܐ ܘܫܲܚܝܼܩ ܟܲܕܼ ܡܸܬܼܚܲܫܲܒܼ", "ܕܡܸܛܠ ܡ̇ܢܵܐ ܣܵܢܹ̇ܝܢ ܚܲܝܹ̈ܐ ܪ̈ܵܚܡܲܝ ܚܲܝܹ̈ܐ ܀", ":ܠܡܵܢ ܟܲܝ ܐܲܫܝܼܟܘ ܐܲܪ̈ܥܵܢܵܝܹܐ ܠܐܲܪ̈ܥܵܢܝܵܬܼܵܐ", "ܘܥܲܠ ܡ̇ܢ ܒܲܣܲܪܘ ܥܲܠ ܚܘܼܬܼܚܵܬܹ̈ܐ ܕܠܵܐ ܒܲܥܝܵܕܼܵܐ ܀", ":ܠܡܵܢ ܟܲܝ ܕܵܫܘܼܗ̇ ܐܲܪ̈ܥܵܢܵܝܹܐ ܠܪܸܓܲܬܼ ܒܸܣܪܵܐ", "ܘܥܲܠ ܡ̇ܢ ܐܲܗܸܠܘ ܒܲܢܝܵܚܲܝ̈ܗܘܿܢ ܐܲܝܟ ܝܲܬܿܝܼܪܹ̈ܐ ܀", ":ܠܡܵܢ ܐܸܬܼܢܲܟܼܪܝܼ ܟܝܵܢܵܐ ܕܐܲܣܝܼܪ ܒܲܪ̈ܓܼܝܼܓܼܵܬܼܵܐ", "ܘܲܟܼܕܢ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܕܢܘܼܟܼܪܵܝܝܼܢ ܠܹܗ ܀", ":ܠܵܐ ܗܘ̤ܵܬܼ ܗܵܕܹܐ ܐܵܘ ܐܸܫܬܲܡܥܲܬ̤ ܒܹܝܬܼ ܡ̇ܝܘܿܬܹ̈ܐ", "ܕܡ̇ܝܘܿܬܼܘܼܬܼܵܐ ܬܸܣܢܸܐ ܠܚܲܝܹ̈ܐ ܘܬܸܪܚܲܡ ܡ̇ܘܬܵܐ ܀", "ܠܲܝܬܿ ܠܹܗ ܠܓܸܢܣܵܐ ܕܲܒܼܢܲܝ̈ ܐܵܕܼܵܡ ܣܲܒܼܪܵܐ ܐ̄ܚܪܹܢܵܐ:", "ܐܸܠܵܐ ܥܘܼܡܪܵܐ ܕܲܡܠܸܐ ܙܲܒܼܢܵܐ ܘܚܲܝܹ̈ܐ ܕܙܲܒܼܢܵܐ ܀", ":ܠܵܐ ܣܢ̣ܵܘ ܐ̄ܢܵܫܵܐ ܠܐ̄ܢܵܫܵܝܵܬܼ̈ܐ ܐܲܝܟ ܠܵܐ ܐ̄ܢܵܫܵܐ", "ܘܠܵܐ ܐܸܬܼܢܲܟܼܪܝܘܼ ܒܢܲܝ̈ ܕܲܚܝܼܚܵܐ ܠܦܘܼܠܚܵܢ ܐܲܪܥܵܐ ܀", ":ܠܵܐ ܦܠܲܚ̣ܘ ܡܸܡܬܼܘܿܡ ܐܲܪ̈ܥܵܢܵܝܹܐ ܠܦܠܚܵܢ ܪܘܼܚܵܐ", "ܘܠܵܐ ܝܲܗ̣̄ܒܼܘ ܦܹܐܪܹ̈ܐ ܡܸܬܼܚܲܒܿܠܵܢܹ̈ܐ ܠܠܵܐ ܚܵܫܘܿܫܹ̈ܐ ܀", ":ܠܵܐ ܪܕܼܵܘ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ ܐܲܪ̈ܥܵܢܵܝܹܐ", "ܘܠܵܐ ܜܪ̣ܵܚ ܦܲܓܼܪܵܐ ܝܲܩܝܼܪ ܓܸܦܹ̈ܐ ܥܲܡ ܪ̈ܘܼܚܵܢܹܐ ܀", ":ܐܸܡܗܘܿܢ ܐܪܥܵܐ ܗ̄ܝܼ ܘܒܲܐܪܥܵܐ ܝ̄ܠܝܼܕܼܝܼܢ ܥܲܠ ܕܚܝܼܚܵܐ", "ܘܒܲܕܼܡܘܼܬܼ ܫܲܒܼܪܹ̈ܐ ܝܵܢ̇ܩܝܼܢ ܚܲܠܒܼܵܐ ܕܐܲܪ̈ܥܵܢܵܝܵܬܼܵܐ ܀", ":ܒܨܝܼܪܝܼܢ ܣܲܓܿܝܼ ܡ̣ܢ ܕܘܼܪܵܫܵܐ ܪܘܼܚܵܢܵܝܵܐ", "ܘܠܵܐ ܡܨܸܝܢ ܠܡܸܣܲܒܼ ܐܘܼܟܼܠܵܐ ܓܡܝܼܪܵܐ ܕܡܸܠܲܬܼ ܚܲܝܹ̈ܐ ܀", ":ܚܕܲܬܵܐ ܗ̄ܝܼ ܕܲܗܘ̤ܵܬܼ ܡ̣ܢ ܫܠܹܝ ܒܐܲܪܥܵܐ ܠܒܼܢܲܝ̈ ܐܲܪܥܵܐ", "ܕܲܣܢ̣ܵܘ ܠܐܲܪܥܥܵܐ ܘܠܲܐ̄ܚܝܵܢܘܼܬܼܵܐ ܕܐܲܪ̈ܥܵܢܝܵܬܼܵܐ ܀", ":ܒܗܵܠܹܝܢ ܚܲܫܹ̈ܐ ܡܸܫܬܲܢܲܩ ܗ̄ܘ̣ܵܐ ܣܵܢ̇ܠܵܐ ܕܐ̄ܢܵܫܵܐ", "ܕܲܚܙ̣ܵܐ ܐ̄ܢܵܫܵܐܐ ܕܫܲܪܝܼܘ ܡܲܩܠܹܝܢ ܠܲܡܕܵܫ ܚܲܫܹ̈ܐ ܀", ":ܚܙ̣ܵܐ ܚܲܣܵܡܵܐ ܕܲܗܘ̤ܵܘ ܐ̄ܢܵܫܵܐ ܣܵܢܠܹ̈ܐ ܠܚܘܼܒܹܿܗ", "ܘܐܲܣܸܦ ܢܘܼܪܵܐ ܕܝܲܨܪܹܗ ܒܝܼܫܵܐ ܕܢܵܘܒܸܿܕܼ ܐܸܢܘܿܢ ܀", ":ܚ̣ܙܵܐ ܕܐܸܙܕܲܝܲܢܘ ܥܲܦܪ̈ܵܢܵܝܹܐ ܠܘܼܩܒܲܠ ܚܲܝܠܹܗ", "ܘܚܲܠܸܦ ܐܵܦ ܗܘ̤ ܙܲܝܢܵܐ ܕܢܸܟܼܒܲܠ ܐ̄ܢܵܫܵܐ ܀", ":ܒܝܲܕܼ ܨܸܢ̈ܥܵܬܼܵܐ ܙܲܝܸܢ ܢܲܦܫܹܗ ܪܹܫܵܐ ܕܐܵܐܲܪ", "ܕܲܚܙܵܐ ܦܫܝܼܛܹ̈ܐ ܕܝܼܠܸܦܘ ܦܘܼܪ̈ܣܹܐ ܠܘܼܩܒܲܠ ܢܸܟܼܠܵܘ̈ܗܝ ܀", ":ܠܗܘܿܢ ܗ̄ܘ̣ ܙܲܝܸܢ ܚܲܕܼ ܠܘܼܩܒܲܠ ܚܲܕܼ ܠܲܒܼܢܲܝ̈ ܐܲܪܥܵܐ", "ܘܣܲܕܸܿܩ ܐܸܢܘܿܢ ܒܝܲܕܼ ܚܸܪܝܵܢܵܐ ܚܲܕܼ ܡ̣ܢ ܚܲܒܼܪܹܗ ܀", ":ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܦܠ݂ܲܓܼ ܡ̇ܪܘܿܕܼܵܐ", "ܘܡܸܢܹܗ ܐܲܩܝܼܩ ܥܸܕܼܪܵܐ ܠܓܲܒܵܐ ܕܚܲܝ̈ܠܵܘܬܹܗ ܀", ":ܠܗܘܿܢ ܠܲܦܫܝܼܛܹ̈ܐ ܩܪ̣ܵܐ ܢܵܟܼܘܿܠܵܐ ܕܲܢܣܲܝܥܘܼܢܵܝܗܝ", "ܘܲܠܗܘܿܢ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܚܲܒܼܪ̈ܲܝܗܘܿܢ ܀", ":ܐܲܠܸܦ ܐܸܢܘܿܢ ܙܢܲܝ̈ ܬܲܟܼܬܿܘܼܫܵܐ ܕܦܘܼܪ̈ܣܹܐ ܨܢܝܼܥܹ̈ܐ", "ܘܐܲܥܢܝܼ ܐܸܢܘܿܢ ܒܗܸܪܓܵܐ ܕܥܵܘ̣ܠܵܐ ܠܡܹܐܫܲܕܼ ܥܵܘ̣ܠܵܐ ܀", ":ܦܩ݂ܲܪ ܘܐܸܫܬܲܝܚܲܢ ܟܝܵܢܵܐ ܫܝܼܛܵܐ ܥܲܠ ܗܲܕܵܡ̇ܘ̈ܗܝ", "ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܕܠܵܐ ܒܘܼܝܵܢܵܐ ܀", ":ܢܚܸܬܼܘ ܠܐܵܓܼܘܿܢܵܐ ܒܸܣܪܵܢܵܝܵܐ ܠܘܼܩܒܲܠ ܒܸܣܪܵܐ", "ܘܐܸܚܲܕ ܕܲܪܵܐ ܥܵܦܪܵܐ ܫܝܼܛܵܐ ܥܲܡ ܬܘܼܩܵܢܹܗ ܀", ":ܩܵܡ ܡ̇ܪܘܿܕܼܵܐ ܘܲܒܼܢܲܝ̈ ܓܲܒܹܿܗ ܡ̣ܢ ܣܸܡܵܠܹܗ", "ܘܚܹܝܠ ܟܲܣܝܘܼܬܼܵܐ ܘܲܒܼܢܲܝ̈ ܩܘܼܫܬܵܐ ܡ̣ܢ ܝܲܡܝܼܢܵܐ ܀", ":ܟܢܲܫ̣ܘ ܚܲܙܵܝܹ̈ܐ ܠܲܡ ܕܐܲܬܼܠܹܝܛܵܐ ܚܲܝܠܲܝ̈ ܪܵܘܡ̇ܐ", "ܕܢܸܚܙܘܿܢ ܐ̄ܢܵܫܵܐ ܟܲܕܼ ܡܸܬܼܟܲܬܿܫܝܼܢ ܥܲܡ ܪ̈ܘܼܚܵܢܹܐ ܀", "ܫܹܐܕܹ̈ܐ ܘܐ̄ܢܵܫܵܐ ܐܸܚܲܕܘ ܕܲܪܵܐ ܒܪܸ̈ܓܼܫܹܐ ܘܙܵܘܥܹ̈ܐ:", "ܡܸܬܼܪ̈ܲܓܼܫܵܢܹܐ ܒܪܸ̈ܓܼܫܹܐ ܕܦܲܓܼܪܵܐ ܘܫܹ̈ܐܕܹܐ ܒܙܵܘܥܹ̈ܐ ܀", ":ܐܲܠܒܸܿܫ ܪܘܼܚܵܐ ܐܝܼܕܼܵܐ ܕܒܸܣܪܵܐ ܠܙܵܘܥܹ̈ܐ ܕܲܒܼܗܘܿܢ", "ܕܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܓ̣ܡܲܪܘ ܪܸܓܲܬܼܗܘܿܢ ܀", ":ܐܲܪܡܝܼܘ ܐܝܼܕܵܐ ܠܵܐ ܚܵܫܘܿܫܹ̈ܐ ܥܲܠ ܚܵܫܘܿܫܹ̈ܐ", "ܘܒܲܣܒܸܿܣܘ ܓܘܼܫܡܵܐ ܢܲܚܬܵܐ ܕܲܠܒܲܪ ܡ̣ܢ ܫܸܪܝܵܢܵܐ ܀", ":ܒܢܲܚܬܵܐ ܒܕܸܣܪܵܐ ܩܸܬܲܬ̤ ܐܝܼܕܼܵܐ ܕܲܒܼܥܸܠܕܲܪܵܐ", "ܘܠܵܐ ܩܪܸܒܼ ܚܲܫܵܐ ܠܙܵܘܥܹ̈ܐ ܕܲܠܓܼܵܘ ܡ̣ܢ ܗܲܕܵܡܹ̈ܐ ܀", ":ܠܪܸ̈ܓܼܫܲܝ ܦܲܓܼܪܵܐ ܡܸܬܼܚܲܙܝܵܢܵܐ ܠܒ݂ܲܟ ܡ̇ܪܘܿܕܼܵܐ", "ܘܠܵܐ ܡ̣ܛܵܐ ܚܘܼܪܦܵܐ ܕܣܲܝܦܵܐ ܕܢܸܟܼܠܹܗ ܠܘܵܬܼ ܪܸܥܝܵܢܵܐ ܀", ":ܠܨܸܦܵܐ ܫܝܼܛܵܐ ܕܣܝܼܡܲܬܼ ܚܲܝܹ̈ܐ ܢܩܲܫ̣ ܨܸܢܥܵܬܹ̈ܐ", "ܘܲܣܲܬܲܪܘ ܙܵܘܥܹ̈ܐ ܠܥܘܼܬܼܪܵܐ ܕܪܘܼܚܵܐ ܒܚܸܣܢܲܝ̈ ܢܲܫܦܵܐ ܀", ":ܒܝܲܕ ܓܲܠ̈ܝܵܬܼܵܐ ܣܒ݂ܲܕ ܡܲܪܵܚܵܐ ܕܲܚܣܲܢ ܘܲܙܟܼܵܐ", "ܘܠܵܐ ܐܸܬܼܒܲܩܝܼ ܒܚܹܝܠ ܟܲܣܝܘܼܬܼܵܐ ܕܲܒܼܓܼܵܘ ܢܲܦܫܵܐ ܀", ":ܐܵܦܸܢ ܦܲܓܼܪܵܐ ܪܦܸܐ ܗܲܕܵܡܹ̈ܐ ܚܵܒܼ݂ ܒܐܵܓܼܘܿܢܵܐ", "ܐܸܠܵܐ ܢܲܦܫܵܐ ܠܵܐ ܐܸܙܕܲܟܼܝܲܬ̤ ܡ̣ܢ ܨܸܢ̈ܥܵܬܹܗ ܀", ":ܒܓܼܘܼܫܡܵܐ ܪܲܦܝܵܐ ܩܒ݂ܲܥ ܚܲܣܵܡܵܐ ܓܹܐܪܵܐ ܕܪܘܼܓܼܙܹܗ", "ܘܩܲܒܸܿܠ ܐܸܢܘܿܢ ܗܵܘܢܵܐ ܬܲܩܢܵܐ ܒܣܲܟܿܪܵܐ ܕܪܘܼܚܵܐ ܀", ":ܒܠܲܥܘ̣ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܒܲܡܠܸܐ ܙܲܒܼܢܵܐ", "ܘܩܵܘܝܼܘ ܙܵܘ̈ܥܹܐ ܠܵܐ ܚܵܫܘܿܫܹ̈ܐ ܕܠܵܐ ܫܘܼܓܼܢܵܝܵܐ ܀", ":ܠܵܐ ܐܲܫܦܸܠ ܗ̄ܘ̣ܵܐ ܐܵܦܠܵܐ ܓܘܼܫܡܵܐ ܒܗܵܝ̇ ܕܐܸܬܼܒܲܣܒܲܣ", "ܕܟܲܕܼ ܚܵܫܘܿܫܵܐ ܗ̄ܘ̣ ܥܨ̣ܵܐ ܠܲܟܼܝܵܢܵܐ ܠܒܲܪ ܡ̣ܢ ܛܲܟܼܣܵܐ ܀", ":ܬܲܗܪܵܐ ܗ̄ܘ̣ܵܐ ܓܹܝܪ ܒܝܲܕܼ ܚܘܼܡܣܵܢܹܗ ܕܠܘܼܩܒܲܠ ܚܲܫܹ̈ܐ", "ܘܛܵܒܼ ܥܲܙܝܼ ܗ̄ܘ̣ܵܐ ܟܲܕܼ ܡܸܬܼܦܲܣܲܩ ܕܠܵܐ ܚܵܘܣܵܢܵܐ ܀", ":ܐܘܿ ܚܵܫܘܿܫܵܐ ܕܣܵܗܹ̇ܕܼ ܟܝܵܢܹܗ ܥܲܠ ܚܘܼܒܵܠܹܗ", "ܕܲܛܥܼܵܐ ܟܝܵܢܹܗ ܘܕܲܡܝܼ ܒܚܲܝܠܵܐ ܕܠܵܐ ܚܵܫܘܫܹ̈ܐ ܀", ":ܐܘܿ ܕܲܚܝܼܚܵܐ ܦܸܪ̈ܕܹܿܐ ܕܚܵܠܵܐ ܡܸܬܼܒܲܕܿܪܵܢܵܐ", "ܕܟܲܢܸܫ ܝܵܬܹܗ ܠܘܵܬܼ ܬܘܼܩܵܢܵܐ ܪܘܼܚܵܢܵܝܵܐ ܀", ":ܐܘܿ ܡ̇ܝܘܿܬܼܵܐ ܕܲܓܼܒܼܝܼܠ ܟܠܹܗ ܒܡܵܝܘܿܬܼܘܼܬܵܪܐ", "ܕܫܲܚܠܸܦ ܛܝܼܢܹܗ ܠܘܵܬܼ ܪܘܼܟܵܒܼܵܐ ܕܢܘܼܟܼܪܵܝ ܠܲܫܡܹܗ ܀", ":ܐܘܿ ܐܲܕܼܡܬܼܵܐ ܪܲܦܝܲܬܼ ܓܘܼܫܡܵܐ ܓܒܼܝܼܠܲܬܼ ܒܐܲܪܥܵܐ", "ܕܵܗܘ̤ܵܬܼ ܡ̣ܢ ܫܠܹܝ ܡܲܪܓܵܢܝܼܬܼܵܐ ܩܲܢܝܲܬܼ ܫܘܼܦܪܵܐ ܀", ":ܐܘܿ ܙܓܼܘܿܓܼܝܼܬܼܵܐ ܟܝܢܵܐ ܩܲܪܣܵܐ ܢܩܸܐ ܠܲܬܼܒܼܵܪܵܐ", "ܕܢܲܩܫܘܼܗ̇ ܚܲܫܹ̈ܐ ܐܲܝܟ ܠܐܵܕܼܵܡܘܿܣ ܘܠܵܐ ܐܸܬܿܬܲܒܿܪܲܬ̤ ܀", ":ܟܹܐܦܵܐ ܫܝܼܛܵܐ ܕܠܵܐ ܐܸܬܿܬܿܣܝܼܡܲܬ̤ ܒܒܸܢܝܵܢ ܩܘܼܫܬܵܐ", "ܗܘ̤ܵܬܼ ܒܪܹܫ ܒܸܢܝܵܢܵܐ ܕܗܲܝܟܲܠ ܡܲܠܟܵܐ ܀", ":ܛܝܼܢܵܐ ܕܓܲܪܦܘܼܗܝ ܡܲܝ̈ܵܐ ܕܚܲܫܹ̈ܐ ܕܚܵܫܘܿܫܘܼܬܼܵܐ", "ܚܲܝܸܨ ܗܘ̤ ܠܹܗ ܘܲܗܘ̤ܵܐ ܚܸܨܦܵܐ ܕܩܵܒܹ̇ܐ ܚܲܫܹ̈ܐ ܀", ":ܪܦܸܐ ܪܸܥܝܵܢܵܐ ܕܚܲܝܠܸ ܢܲܦܫܹܗ ܐܲܝܟ ܓܲܢ̄ܒܵܪܵܐ", "ܘܲܒܼܥ̣ܵܐ ܕܢܲܩܠܸܐ ܥܲܠ ܚܲܣܝܼܢܵܐ ܕܕܼܵܫ ܠܲܟܼܝܵܢܹܗ ܀", ":ܡܲܢ ܟܲܝ ܐܲܠܦܹܗ ܠܝܲܩܝܼܪ ܓܘܼܫܡܵܐ ܙܢܲܝ̈ ܬܲܟܼܬܿܘܼܫܵܐ", "ܘܡܲܢ̣ܘܼ ܚܲܝܨܹܗ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀", ":ܡܲܢ̣ܘܼ ܚܵܘܝܹܗ ܠܲܟܼܪܸܐ ܚܲܝܹ̈ܐ ܠܡܸܣܢܵܐ ܚܲܝܵܘ̈ܗܝ", "ܘܡܲܢ ܐܲܝܬܿܝܼ ܠܹܗ ܣܒܲܪܬܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀", ":ܡܲܢ ܐܲܥܝܼܪܹܗ ܡ̣ܢ ܛܘܼܒܵܥܹܗ ܠܕܲܡܟܵܐ ܒܗܝܼܠܵܐ", "ܘܡܲܢ̣ܘܼ ܬܪܲܨ ܠܹܗ ܐܘܼܪܚܵܐ ܠܪܵܘܡ̇ܐ ܠܪܵܚܹ̇ܡ ܥܘܼܡܩܵܐ ܀", ":ܐܸܡ݂ܲܬܼܝ ܐܲܚܸܒܼܘ ܦܲܓܼܪܵܢܵܝܹܐ ܦܲܓܼܪ̈ܵܢܵܝܹܐ ܠܪ̈ܘܼܚܵܢܝܵܬܼܵܐ", "ܘܐܲܝܟܵܐ ܕܲܡܝܼܘ ܐܲܪ̈ܥܵܢܵܝܹܐ ܠܲܫܡܲܝܵܢܹ̈ܐ ܀", ":ܡܲܢ̣ܘܼ ܓܠ̣ܵܐ ܠܹܗ ܠܲܕܼܠܵܐ ܣܲܒܼܪܵܐ ܥܲܠ ܦܘܼܪܥܵܢܵܐ", "ܘܡܲܢ ܒܲܕܸܿܩ ܠܹܗ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦܫܵܐ ܀", ":ܪܸܡܙܵܐ ܠܥܸܙ ܒܹܗ ܕܗܵܘ̇ ܕܐܲܪܡܝܼ ܒܹܗ ܢܘܼܪܵܐ ܕܚܘܼܒܹܿܗ", "ܘܐܲܠܦܹܗ ܒܟܸܣܝܵܐ ܠܡܹܐܚܲܕܼ ܕܲܪܵܐ ܥܲܡ ܚܘܼܬܼܚܵܬܹ̈ܐ ܀", ":ܒܚܹܝܠ ܟܲܣܝܘܼܬܼܵܐ ܚܲܝܸܠ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ", "ܘܒܹܗ ܐܸܬܼܓܲܢ̄ܒܼܪ ܘܲܓܼܙܲܡ ܘܐܲܩܠܝܼ ܥܲܠ ܣܵܩܘܼܪܹܗ ܀", ":ܒܪܘܼܚ ܓܸܠܝܵܢܵܐ ܩܢ̣ܵܐ ܒܘܼܝܵܢܵܐ ܠܡܸܣܢܵܐ ܚܲܝܵܘ̈ܗܝ", "ܘܒܹܗ ܐܸܬܼܚܲܟܲܡ ܠܲܡܚܲܠܵܦܘܼ ܚܲܝܹ̈ܐ ܒܚܲܝܹ̈ܐ ܀", ":ܚܲܝܹ̈ܐ ܒܚܲܝܹ̈ܐ ܦܲܚܸܡܘ ܘܲܬܼܩ̣ܠܘ ܐܲܝܟ ܦܪ̈ܘܿܫܹܐ", "ܘܙܸܠܲܬ̤ ܟܲܦܬܼܵܐ ܕܚܲܝܹ̈ܐ ܕܲܬܼܢܵܢ ܡ̣ܢ ܕܲܠܥܵܠܲܡ ܀", ":ܬܩܲܠ̣ܘ ܚܘܼܡܣܵܢܵܐ ܕܚܲܝܹ̈ܐ ܕܲܬܼܢܵܢ ܒܡܲܠܟܿܘܼܬܼ ܪܵܘܡ̇ܐ", "ܘܠܵܐ ܣܠ̣ܩܘ ܥܲܡܠܹ̈ܐ ܥܲܠ ܦܘܼܪܥܵܢܵܐ ܕܲܥܬܼܝܼ̈ܕܼܵܬܼܵܐ ܀", ":ܙܥܘܿܪܝܼܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܡ̣ܢ ܡܘܼܠܟܵܢܹ̈ܐ", "ܘܠܵܐ ܡܸܬܼܦܲܚܡܝܼܢ ܢܘܼܪܵܐ ܘܣܲܝܦܵܐ ܒܲܟܼܠܝܼܠ ܫܘܼܒܼܚܵܐ ܀", ":ܠܵܐ ܡܨܸܐ ܣܵܦܹ̇ܩ ܦܲܓܼܪܵܐ ܒܕܸܒܼܚܹܗ ܠܘܵܬܼ ܬܲܪܥܘܼܬܼܵܐ", "ܐܵܦܠܵܐ ܢܲܦܫܵܐ ܒܝܲܕܼ ܚܘܼܡܣܢܵܗ̇ ܠܥܸܠܲܬܼ ܫܲܝܢܵܐ ܀", "ܒܛܲܝܒܿܘܼ ܚܲܫ̣ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܥܸܠܲܬܼ ܫܲܝܢܵܐ ܀", "ܘܠܵܐ ܐܸܫܬܿܒܼܗܲܪܘ ܕܲܒܼܝܲܕܼ ܥܲܡܠܹ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀", ":ܠܗܵܝ̇ ܒܲܪܬܼ ܩܵܠܵܐ ܡܸܬܿܕܲܟܼܝܼܢ ܗ̄ܘ̣ܵܘ ܥܲܒܼ̈ܕܲ ܡܲܠܟܵܐ", "ܕܡ̇ܐ ܕܲܥܒܲܕܿܬܿܘܿܢ ܟܠ ܕܲܦܩܝܼ̈ܕܼܵܢ ܠܵܐ ܬܸܬܼܚܲܬܿܪܘܼܢ ܀", ":ܠܗܵܘ̇ ܟܵܪܘܿܙܵܐ ܡܲܫܡܲܥ ܥܲܡܡܹ̈ܐ ܡܸܬܼܥܲܗܕܼܝܼܢ ܗ̄ܘ̣ܵܐ", "ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܛܘܼܒܹ̈ܐ ܡܠܝܼܟܹ̈ܐ ܀", ":ܒܥܲܡܠܹ̈ܐ ܕܢܲܦܫܹܗ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܫܒܒܼܚܝܼܢ", "ܘܲܒܼܦܸܬܼܓܼܵܡܵܘ̈ܗܝ ܡܸܬܿܕܲܡܪܝܼܢ ܗ̄ܘ̣ܵܘ ܕܲܡܠܹܝܢ ܩܸܢܛܵܐ ܀", ":ܕܵܚܹ̇ܠ ܐ̄ܢܵܐ ܠܲܡ ܐܸܢܵܐ ܕܙܸܪܥܹ̇ܬܼ ܡܸܠܲܬܼ ܚܲܝܹ̈ܐ", "ܕܲܠܡܵܐ ܐܸܢܵܐ ܩܢܘܿܡܝ ܐܸܬܼܢܲܟܼܪܸܐ ܠܣܝܼܡܲܬܼ ܚܲܝܹ̈ܐ ܀", ":ܘܐܸܢܗܘ̤ ܕܡ̇ܐܝܵܐ ܕܲܓ̣ܒܼܵܝܗܝ ܪܘܼܚܵܐ ܩܸܢܛܵܐ ܡܠܸܐ ܗ̄ܘ̣ܵܐ", "ܡܲܢ ܢܸܫܬܲܒܼܗܲܪ ܕܲܚܠܵܦ ܥܲܡܠܵܘ̈ܗܝ ܢܸܫܬܿܘܸܐ ܠܛܝܼܒܹ̈ܐ ܀", ":ܐܸܢ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܡܲܟܸܿܟ ܢܲܦܵܫܹܗ", "ܡܲܢ̣ܘܼ ܢܚܵܘܸܐ ܫܘܼܦܪܵܐ ܕܥܲܡܠܵܘ̈ܗܝ ܩܕܼܵܡ ܚܲܙܵܝܹ̈ܐ ܀", ":ܒܢܝܼܫܵܐ ܕܡܸܠܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܐܲܬܼܠܹܝܛܹ̈ܐ", "ܕܲܙܥܘܿܪ ܚܲܫܵܐ ܡ̣ܢ ܦܘܼܪܥܵܢܵܐ ܡܸܬܼܪܲܥܹܝܢ ܗ̄ܘ̣ܵܘ ܀", ":ܘܡܸܛܠ ܗܵܕܹܐ ܒܗܲܢܝܼܐܘܼܬܼܵܐ ܣܲܝܒܲܪܘ ܚܲܫܹ̈ܐ", "ܕܚܵܪ̣ܘ ܒܲܟܼܠܝܼܠܹ̈ܐ ܕܲܦܐܹܝܢ ܣܲܓܿܝܼ ܡ̣ܢ ܥܲܡܠܲܝ̈ܗܘܿܢ ܀", ":ܓܚܸܟܼܘ ܥܲܠ ܣܲܝܦܹ̈ܐ ܘܫܵܛ̣ܘ ܠܲܣܪ̈ܵܩܹܐ ܘܕܼܵܫܘ̣ ܥܲܠ ܢܘܼܪܵܐ", "ܘܒܲܙܲܚܘ ܘܐܲܗܸܠܘ ܒܲܟܪܘܼܢܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀", ":ܬܲܒܿܪܘܼܗܝ ܠܣܲܝܦܵܐ ܒܚܘܼܪܦܵܐ ܩܲܫܝܵܐ ܕܪܸ̈ܥܝܵܢܲܝܗܘܿܢ", "ܘܦܲܣܸܩܘ ܐܸܢܘܿܢ ܠܡܵܐܢܲܝ̈ ܢܸܓܼ̈ܕܹܿܐ ܒܚܘܼܡܣܵܢ ܢܲܦܫܵܐ ܀", ":ܙܟܼܵܐܘܼܗ̇ ܠܢܘܼܪܵܐ ܒܚܲܡܝܼܡܘܼܬܵܪܐ ܕܚܘܼܒܵܐ ܕܲܒܼܗܘܿܢ", "ܘܩܸܪܲܬ̤ ܘܲܫܗܵܬ̤ ܥܲܙܝܼܙܘܼܬܼܵܗ̇ ܡ̣ܢ ܦܲܚܼܪ̈ܲܝܗܘܿܢ ܀", ":ܐܘܿ ܠܲܟܼܝܵܢܵܐ ܡܛܲܠܸܩ ܓܘܼܫܡܹ̈ܐ ܕܚܵܒܼ݂ ܡ̣ܢ ܓܘܼܫܡܹ̈ܐ", "ܐܘܿ ܐܵܟܼܘܿܠܬܵܐ ܕܲܗܘ̤ܵܬܼ ܐܘܼܟܼܠܵܐ ܠܡܸܬܼܐܲܟܼܠܵܢܹ̈ܐ ܀", ":ܐܘܿ ܦܲܓܼܪ̈ܵܢܹܐ ܝܵܩ̈ܕܲܝ ܟܠܫܵܥ ܒܲܪ̈ܓܼܝܼܓܼܵܬܼܵܐ", "ܕܫܲܬܸܿܩܘ ܥܘܼܙܵܐ ܕܫܲܠܗܹܒܼܝܼܬܼܵܐ ܒܚܘܼܡܣܵܢܲܝ̈ܗܘܿܢ ܀", ":ܠܢܘܼܪܵܐ ܒܢܘܼܪܵܐ ܕܪܸ̈ܥܝܵܢܲܝܗܘܿܢ ܚܣ݂ܲܢܘ ܐܲܬܼܠܹܝܛܹ̈ܐ", "ܘܠܵܐ ܐܸܬܼܟܵܪܝܼܘ ܙܵܘܥܹ̈ܐ ܕܒܼܗܘܿܢ ܡ̣ܢ ܝܵܩܹܕܲܬܵܐ ܀", ":ܒܗܘܿܢ ܐܸܬܼܡܪܲܬ̤ ܐܸܬܼܓܲܡܪܲܬ̤ ܒܝܲܕܼ ܣܘܼܥܪ݁ܵܢܹܐ ܗܵܝ̇ ܕܲܟܼܬܼܝܼܒܼܵܐ", "ܕܐܸܢܗܘ̤ ܕܬܼܥܒܲܪ ܒܝܲܡܵܐ ܘܢܘܼܪܵܐ ܥܲܡܵܟ ܐܝܼܬܲܝ ܀", ":ܒܢܘܼܪܵܐ ܘܡܲܝ̈ܵܐ ܥܲܠ̣ܘ ܘܐܸܬܼܢܲܣܝܼܘ ܡ̣ܢ ܪ̈ܵܕܼܘܿܦܹܐ", "ܘܩܪܲܬ̤ ܢܘܼܪܵܐ ܘܲܦܟ݂ܲܗܘ ܡܲܝ̈ܵܐ ܘܩܵܡ̣ܘ ܒܲܪܘܲܚܬܼܵܐ ܀", ":ܐܘܿ ܥܲܦܪ̈ܵܢܹܐ ܕܫܸܓܼܪܲܬ̤ ܐܸܢܘܿܢ ܫܲܠܗܹܒܼܝܼܬܵܪܐ", "ܘܲܗܘ̤ܵܘ ܡ̇ܐܢܹ̈ܐ ܕܣܝܼܡܲܬܼ ܚܲܝܹ̈ܐ ܕܠܵܐ ܡܸܬܼܓܲܢܒܵܐ ܀", ":ܐܘܿ ܕܲܚܝܼܚܵܐ ܕܡܲܬܼܪܲܝ ܟܠܫܵܥ ܒܡܲܝ̈ܵܐ ܕܚܲܫܹ̈ܐ", "ܕܲܥܒܲܪܘ ܚܲܫܹ̈ܐ ܒܓܼܵܘ ܗܲܕܵܡ̇ܘ̈ܗܝ ܒܲܕܼܡܘܼܬܼ ܢܘܼܪܵܐ ܀", ":ܡ̇ܐܢܵܐ ܕܲܙܩܝܼܪ ܒܡܸܢܲܝ̈ ܥܲܡܪܵܐ ܡܸܬܼܚܲܒܿܠܢܵܐ", "ܐܲܫܝܼܓܼ ܢܲܦܫܹܗ ܒܫܲܠܗܹܒܼܝܼܬܼܵܐ ܘܠܵܐ ܐܸܬܼܚܲܪܲܟ ܀", ":ܐܲܡܝܼܢܹܛܘܿܢ ܢܸܩܪܸܐ ܐܸܢܘܿܢ ܠܦܲܓܼܪ̈ܵܢܵܝܹܐ", "ܕܐܲܫܝܼܓܼܘ ܨܵܐܬܼܵܐ ܕܗܲܕܵܡܲܝ̈ܗܘܿܢ ܒܫܲܠܗܹܒܼܝܼܬܼܵܐ ܀", ":ܗܵܝ̇ ܓܹܝܪ ܦܲܓܼܪܵܐ ܗ̄ܝܼ ܡܸܬܼܚܲܒܿܠܵܢܵܐ ܐܲܝܟ ܟܠ ܦܲܓܼܪ̈ܝܼܢ", "ܘܢܲܚܬܵܐ ܕܡܸܢܵܗ̇ ܠܵܐ ܡܸܬܼܚܲܒܲܠ ܡ̣ܢ ܐܸܟܹ̇ܠܬܵܐ ܀", ":ܐܵܦ ܦܲܓܼܪ̈ܵܢܹܐ ܦܲܓܼܪܵܐ ܩܢܹܝܢ ܗ̄ܘ̣ܵܘ ܡܸܬܼܚܲܒܿܠܵܢܵܐ", "ܘܢܲܚܬܵܐ ܕܚܘܼܒܵܐ ܕܒܼܝܼܫܝܼܢ ܗ̄ܘ̣ܵܘ ܠܵܐ ܐܸܬܼܚܲܒܲܠ ܀", ":ܠܨܵܐܬܼܵܐ ܕܓܼܘܼܫܡܵܐ ܐܲܫܝܼܓܼ ܢܘܼܪܵܐ ܕܡܲܝܵ̈ܐ ܕܚܲܫܹ̈ܐ", "ܘܫܲܦܲܪ ܓܘܼܫܡܵܐ ܘܢܸܗܪܲܬ̤ ܢܲܦܫܵܐ ܒܩܵܠ ܚܘܼܕܵܬܼܵܐ ܀", ":ܩܵܠ ܚܘܼܕܵܬܼܵܐ ܫܡ݂ܲܥܘ ܡ̇ܝܘܿܬܹ̈ܐ ܕܡܲܠܸܠ ܒܐܲܪܥܵܐ", "ܘܲܣܬܲܪܘ ܦܲܓܼܪܵܐ ܕܲܒܼܢܸܐ ܒܚܲܫܹ̈ܐ ܕܬܼܘܼܒܼ ܢܸܬܼܚܲܕܲܬܼ ܀", ":ܚܙ̣ܵܘ ܪܘܼܟܵܒܼܵܐ ܕܗܲܕܵܡܲܝ̈ܗܘܿܢ ܕܙܲܥܘܿܪ ܘܲܡܚܝܼܠ", "ܘܩܲܕܸܿܡܘ ܣܲܬܼܪܘܼܗܝ ܒܝܲܕܼ ܛܘܼܝܵܒܼܵܐ ܕܪܸ̈ܥܝܵܢܲܝܗܘܿܢ ܀", ":ܗܸܢܘ̣ܿܢ ܣܲܬܼܪܘܼܗܝ ܠܵܐ ܗ̄ܘ̣ܵܐ ܩܛܝܼܪܵܐ ܕܪ̈ܵܕܼܘܿܦܲܝܗܘܿܢ", "ܕܲܦܫܝܼܩ ܗ̄ܘ̣ܵܐ ܠܗܘܿܢ ܠܡܸܪܕܲܦ ܚܲܫܹ̈ܐ ܡ̣ܢ ܓܘܼܫܡܲܝ̈ܗܘܿܢ ܀", ":ܒܫܘܼܚܬܵܐ ܕܦܲܓܼܪܵܐ ܡܸܬܼܚܲܒܿܠܵܢܵܐ ܡܸܬܼܒܲܩܹܝܢ ܗ̄ܘ̣ܵܐ", "ܘܐܲܥܸܠܘ ܢܲܣܟܿܘܼܗܝ ܒܟܼܘܼܪܵܐ ܕܚܲܫܹ̈ܐ ܕܢܸܩܢܸܐ ܫܘܼܦܪܵܐ ܀", ":ܠܵܐ ܗ̄ܘ̣ܵܐ ܩܛܝܼܪܵܐ ܥܨ̣ܵܐ ܚܹܐܪܘܼܬܼܵܐ ܕܪܸ̈ܥܝܵܢܲܝܗܘܿܢ", "ܗܸܢܘ̣ܿܢ ܕܵܢܘܼܗ̇ ܐܲܝܟ ܦܵܪ̈ܘܿܫܹܐ ܕܗܵܕܹܐ ܦܲܐܝܵܐ ܀", ":ܒܗܵܘܢܵܐ ܬܲܩܝܐ ܚܙ̣ܵܘ ܦܲܓܼܪ̈ܲܝܗܘܿܢ ܕܲܢܣܝܼܣܝܼܢ ܗ̄ܘ̣ܵܐ", "ܘܫܲܕܼܵܘ ܓܘܼܫܡܵܐ ܕܛܝܼܢܵܐ ܪܲܦܝܵܐ ܘܲܩܢ̣ܵܘ ܪܘܼܚܵܐ ܀", ":ܐܲܝܟ ܚܲܟܿܝܼܡܹ̈ܐ ܕܵܢܘ ܘܐܸܬܼܒܝܲܢܘ ܒܲܬܼܪܹܝܢ ܓܲܒܼܝܼ̈ܢ", "ܕܦܲܩܵܚ ܡ̇ܘܬܵܐ ܕܲܡܠܸܐ ܙܲܒܼܢܵܐ ܘܠܵܐ ܕܵܥܵܠܲܡ ܀", ":ܒܕܝܼܢܵܐ ܥܲܠ̣ܘ ܗ̄ܘ̣ܵܘ ܒܙܵܥܲܝ̈ ܢܲܦܫܵܐ ܘܪܸ̈ܓܼܫܲܝ ܦܲܓܼܪܵܐ", "ܕܐܲܝܕܼܵܐ ܟܹܐܢܵܐ ܕܢܸܚܲܫ ܩܲܠܝܼܠ ܐܵܘ ܩܲܫܝܵܐܝܼܬܼ ܀", ":ܐܲܝܕܼܵܐ ܦܫܝܩܵܐ ܙܵܘܥܹ̈ܐ ܐܸܡܲܪܘ ܠܪܸ̈ܓܼܫܲܝ ܦܲܓܼܪܵܐ", "ܚܲܫܹ̈ܐ ܕܙܲܒܼܢܵܐ ܐܵܘ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀", ":ܡ̣ܢ ܡܲܢ ܢܸܕܼܚܲܝܠ ܢܲܦܫܵܐ ܐܸܡܪܲܬ̤ ܠܢܵܘܣܵܐ ܕܥܘܼܡܪܲܗ̇", "ܡ̣ܢ ܩܵܛܘܿܠܵܐ ܕܚܲܕܼ ܒܲܪܢܵܫܵܐ ܐܵܘ ܕܲܬܼܪ̈ܲܝܗܘܿܢ ܀", ":ܘܸܟܼܒܲܪ ܚܵܘܩܵܐ ܕܗܵܘ̇ ܦܸܬܼܓܼܵܡܵܐ ܩܪ̣ܵܐ ܪܸܥܝܵܢܵܐ", "ܕܠܵܐ ܬܸܬܼܪܲܗܒܿܘܼܢ ܡ̣ܢ ܩܵܛܘܼܠܵܐ ܕܩܵܛܹ̇ܠ ܦܲܓܼܪܵܐ ܀", ":ܕܚܲܠܘ ܕܹܝܢ ܝܲܬܿܝܼܪ ܐܵܦ ܐܸܣܬܲܪܲܕܼܘ ܐܲܝܟ ܦܵܪ̈ܘܿܫܹܐ", "ܡ̣ܢ ܡܲܢ ܕܲܡܨܸܐ ܕܢܲܦܫܵܐ ܘܦܲܓܼܪܵܐ ܢܲܪܡܸܐ ܒܢܘܼܪܵܐ ܀", ":ܒܵܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܒܲܩܹܝܢ ܗ̄ܘ̣ܵܘ", "ܘܲܒܼܗܵܘ̇ ܕܝܼܢܵܐ ܕܥܵܐ̇ܠܵܐ ܒܨܵܬܹܗ ܠܙܵܘ̈ܥܲܝ ܢܲܦܫܵܐ ܀", ":ܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܩܪ̣ܵܘ ܘܐܸܬܼܗܲܓܿܝܼܘ", "ܘܚܲܪܝܼܦ ܕܝܼܢܹܗ ܛܵܒܼ ܡ̣ܢ ܣܲܝܦܵܐ ܕܬܼܪܹܝܢ ܦܘܼܡ̇ܘ̈ܗܝ ܀", ":ܒܠܘܼܚܹܗ ܕܠܸܒܿܗܘܿܢ ܟܬܲܒܼܘ ܢܲܨܝܼܚܹ̈ܐ ܣܸܦܪܹ̈ܐ ܕܪܘܼܚܵܐ", "ܘܪܘܼܚܵܢܵܐܝܼܬܼ ܡܸܬܼܗܲܓܸܿܝܢ ܗ̄ܘ̣ܵܘ ܒܲܣܬܼܝܼܪ̈ܵܬܼܵܐ ܀", "ܡ̇ܐ ܕܥܲܠ̣ܘ ܢܸܓܼ̈ܕܹܿܐ ܘܲܚ̈ܙܲܝ ܥܲܝܢܹ̈ܐ ܘܙܵܥ̣ܘ ܗܲܕܵܡܹ̈ܐ:", "ܩܪ̣ܵܘ ܚܘܼܫܵܒܹ̈ܐ ܒܲܥܬܼܝܼ̈ܕܼܵܬܼܵܐ ܘܒܲܝܲܐܘ ܐܸܢܘܿܢ ܀", ":ܡ̇ܐ ܬܘܼܒܼ ܕܐܲܒܼܪܸܩ ܣܲܝܦܵܐ ܕܚܝܼܠ ܠܥܸܠ ܡ̣ܢ ܓܘܼܫܡܵܐ", "ܣܵܡ̣ܘ ܪܸܥܝܵܢܵܐ ܦܘܼܪܩܵܢ ܚܲܝܹ̈ܐ ܐܲܝܟ ܣܲܢܘܲܪܬܵܐ ܀", ":ܡ̇ܐ ܕܐܸܫܬܲܓܼܪܲܬ̤ ܫܲܠܗܹܒܼܝܼܬܼܵܐ ܒܩܲܝܪܲܝ̈ ܚܸܡܬܼܵܐ", "ܢܚܸܬܼ ܚܘܼܡܣܵܢܵܐ ܒܲܕܼܡܘܼܬܼ ܛܲܠܵܐ ܥܲܠ ܗܲܕܵܡܹ̈ܐ ܀", ":ܒܐܘܼܪܚܵܐ ܕܒܼܵܒܹܠ ܪܕܼܵܘ ܢܲܨܝܼܚܹ̈ܐ ܒܪܸ̈ܥܝܵܢܲܗܘܿܢ", "ܘܲܚܙ̣ܵܘ ܬܲܡܵܢ ܢܘܼܪܵܐ ܕܚܵܒܲܬ̤ ܘܦܲܓܼܪܵܐ ܕܲܙܟܼܵܐ ܀", ":ܒܗܵܘܢܵܐ ܚܙ̣ܵܐܘܼܗ̇ ܠܗܵܝ̇ ܢܲܒܼܪܲܬܵܐ ܕܲܟܼܡܵܐ ܣܸܠܩܲܬ̤", "ܘܐܲܝܟܲܢ ܩܲܦܲܚ ܪܸܡܙܵܐ ܟܲܣܝܵܐ ܠܪܵܘܡ̇ܐ ܕܕܸܠܩܵܗ̇ ܀", ":ܕܚܝܼܠܵܐ ܗ̄ܘ̣ܵܬܼ ܛܵܒܼ ܟܲܕܼ ܐܸܫܬܲܪܲܬ̤ ܒܩܲܝܣܹ̈ܐ ܕܚܸܡܬܼܵܐ", "ܘܫܝܼܛ ܗ̄ܘ̣ܵܐ ܘܲܒܼܣܸܐ ܫܘܼܠܵܡ ܕܸܠܩܵܗ̇ ܐܸܙܕܲܟܲܝܲܐܬ̤ ܀", ":ܥܲܙܝܼܙ ܗ̄ܘ̣ܵܐ ܛܵܒܼ ܗܵܘ̇ ܦܘܼܩܕܼܵܢܵܐ ܕܝܲܗ̣̄ܒܼ ܠܵܗ̇ ܐܘܼܟܼܠܵܐ", "ܘܢܲܫܝܼܫ ܘܲܪܦܸܐ ܚܹܝܠ ܣܘܼܥܪܵܢܵܗ̇ ܒܪܲܪ ܡ̣ܢ ܛܲܟܼܣܵܐ ܀", ":ܡܛܲܠܩܵܬܝܼܬܼܵܐ ܕܟܼܠܡܵܐ ܕܐܝܼܬܼܵܘܗܝ ܡܸܬܼܚܲܒܿܠܵܢܵܐ", "ܛܥܵܬ̤ ܠܲܟܼܝܵܢܵܗ̇ ܘܲܦ̣ܟܲܗ ܚܲܝܠܵܐ ܕܥܲܙܝܼܙܘܼܬܵܗ̇ ܀", ":ܦܘܼܡ̇ܐ ܕܐܲܝܵܐ ܕܠܵܐ ܣܒ݂ܲܥ ܡܸܡܬܼܘܿܡ ܡ̣ܢ ܝܲܥܢܘܼܬܼܵܐ", "ܫܕܼܵܘ ܠܹܗ ܓܸܙܪܵܐ ܘܠܵܐ ܦܬ݂ܲܚ ܦܘܼܡܹܗ ܠܘܼܩܒܲܠ ܐܘܼܟܼܠܹܗ ܀", ":ܠܗܵܝ̇ ܕܐܸܣܬܲܥܪܲܬ̤ ܡ̣ܢ ܒܵܒܼܵܠܝܹ̈ܐ ܒܲܚܬܼܝܼܪܘܼܬܼܵܐ", "ܨܵܪܘ ܢܲܨܝܼܚܹ̈ܐ ܐܲܝܟ ܡܲܚܙܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀", ":ܬܲܡ̇ܢ ܩܵܡ̣ܘ ܗ̄ܘ̣ܵܘ ܐܵܦ ܐܸܬܼܒܲܩܝܼܘ ܒܥܲܝ̈ܢܲܝ ܠܸܒܵܐ", "ܟܲܕܼ ܐܸܬܼܟܲܢܲܫܘ ܥܲܡܡܹ̈ܐ ܠܡܸܚܙܵܐ ܛܘܼܠܵܩ ܐ̄ܢܵܫܵܐ ܀", ":ܠܗܵܘ̇ ܫܘܼܠܵܡܵܐ ܕܗܵܘ̇ ܣܘܼܥܪܵܢܵܐ ܣܲܟܿܝܼܘ ܘܲܫܠܸܡ̣ܘ", "ܟܲܕ ܐܸܫܬܿܓܼܪܲܬ̤ ܢܘܼܪܵܐ ܒܢܘܼܪܵܐ ܕܲܛܪܘܼܢܘܼܬܼܵܐ ܀", ":ܘܸܟܼܒܲܪ ܗܵܕܹܐ ܥܵܢܘ̣ ܐܵܦ ܗܸܢܘ̣ܿܢ ܠܩܵܛܘܿܠܲܝ̈ܗܘܿܢ", "ܕܠܵܐ ܝܵܨ̇ܦܝܼܢܲܢ ܠܡܸܦܲܩ ܪܘܼܚܵܐ ܥܲܠ ܚܘܼܒܵܠܲܢ ܀", ":ܗܵܘ̇ ܦܘܼܩܕܵܢܵܐ ܕܦܲܓܸܿܕܼ ܦܘܼܡ̇ܐ ܕܫܲܠܗܹܒܼܝܼܬܼܵܐ", "ܗܘ̤ ܦܵܪܹܩ ܠܲܢ ܡ̣ܢ ܫܘܼܢܵܩܵܐ ܕܐܘܼܠܨܵܢܲܝ̈ܟܿܘܿܢ ܀", ":ܠܗܵܘ̇ ܡܘܼܠܡܵܢܵܐ ܕܠܵܐ ܡܸܬܿܕܿܓܲܠ ܫܡ݂ܲܥܘ ܘܐܸܬܼܠܲܒܲܒܼܘ", "ܕܡܲܢ ܕܲܡܣܲܝܒܲܪ ܥܕܲܡܵܐ ܠܚܲܪܬܼܵܐ ܢܸܚܸܐ ܠܥܵܠܲܡ ܀", ":ܣܲܒܼܪܵܐ ܕܚܲܝܹ̈ܐ ܫܲܪܲܪ ܐܸܢܘܿܢ ܒܐܘܼܠܨܵܢܲܝ̈ܗܘܿܢ", "ܘܠܵܐ ܐܸܬܼܪܲܦܝܼܘ ܟܲܕܼ ܚܵܫ̇ܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ ܀", ":ܚܙܵܬܼܵܐ ܕܬܲܗܪܑܵ ܡܸܬܼܚܵܘܝܵܐ ܗ̣̄ܘܵܬܼ ܩܕܼܵܡ ܗܲܝܢܲܝ̈ܗܘܿܢ", "ܘܡܸܬܼܦܲܟܿܣܵܐ ܗ̣̄ܘܵܬܼ ܚܲܡܝܡܘܼܬܼܵܐ ܕܚܘܼܒܵܐ ܒܚܘܼܒܵܐ ܀", ":ܒܪܸܚܡܲܬܼ ܚܘܼܒܵܐ ܐܲܠܵܗܵܝܵܐ ܡܸܬܼܥܲܩܪܵܐ ܗ̣̄ܘܵܬܼ", "ܪܸܚܡܲܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܀", ":ܐܘܿ ܨܸܒܼܝܵܢܵܐ ܩܢܸܐ ܚܹܐܪܘܼܬܼܵܐ ܕܦܵܪܫܘܼܬܵܪܐ", "ܕܲܥܨ̣ܵܐ ܩܛܝܼܪܹܗ ܠܐܲܣܝܼܪܘܼܬܼܵܐ ܕܣܵܡ̣ ܒܵܪܘܿܝܵܐ ܀", ":ܐܘܿ ܢܸܟܼܝܵܢܵܐ ܕܐܲܣܝܼܪ ܟܠܹܗ ܒܚܲܝܹ̈ܐ ܕܙܲܒܼܢܵܐ", "ܕܚܲܣܢܹ݂ܗ ܚܘܼܒܵܐ ܕܪܸܚܡܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀", ":ܐܘܿ ܕܲܡܡܲܫܟܲܢ ܟܝܵܢܹܗ ܠܡܵܘܬܵܐ ܚܠܵܦ ܣܲܟܼܠܘܼܬܹܗ", "ܘܫܲܪܝܼ ܦܵܪܲܗ ܒܚܲܫܲܝ̈ ܦܲܓܼܪܵܐ ܫܛܵܪ ܚܵܘ̈ܒܵܬܹܐ ܀", ":ܐܘܿ ܕܲܡܙܲܒܲܢ ܠܐܵܟܹ̇ܠܩܲܪܨܵܐ ܒܐܘܼܟܼܠܵܐ ܕܦܹܐܪܵܐ", "ܕܲܩ̣ܪܵܐ ܚܪܘܼܪܹ̈ܐ ܒܝܲܕܼ ܚܘܼܡܣܵܢܵܐ ܕܲܪ̈ܓܼܝܼܓܼܵܬܼܵܐ ܀", ":ܥܲܡ ܟܠ ܘܲܒܼܟܼܠ ܥܒ݂ܲܕܼܘ ܬܲܟܼܬܿܘܼܫܹ̈ܐ ܒܸܣܪ̈ܵܢܵܝܹܐ", "ܘܥܲܠ ܟܠ ܐܲܩܠܝܼܘ ܘܲܠܟܼܠ ܚܲܝܸܒܼܘ ܘܲܢܨܲܚ̣ܘ ܘܲܙܟܼܵܘ ܀", ":ܒܚܲܫܲܝ̈ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܢܣ݂ܲܒܼܘ ܙܵܟܼܘܼܬܼܵܐ", "ܘܒܲܣܲܪܘ ܘܐܲܗܸܠܘ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦܫܵܐ ܀", ":ܙܟܼܵܘ ܠܲܥܝܼܪܹ݁ܵܐ ܟܝܵܢܵܐ ܕܲܬܼܪܹܝܢ ܒܝܲܕܼ ܚܘܼܣܵܢܵܐ", "ܘܠܹܗ ܠܲܟܼܝܵܢܵܐ ܕܵܫܘܼܗܝ ܘܲܥܒܲܪܘ ܠܥܸܠ ܡ̣ܢ ܥܘܼܩܣܵܘ̈ܗܝ ܀", ":ܠܪܸܓܲܬܼ ܦܲܓܼܪܵܐ ܢܸܒܼܥܵܐ ܕܪܵܕܹܐ ܒܐܲܡܝܼܢܘܼܬܼܵܐ", "ܦܣܩ̣ܘܼܗܝ ܫܸܦܝܹܗ ܡ̣ܢ ܗܲܕܵܡܹ̈ܐ ܕܠܵܐ ܢܸܬܼܪܲܓܿܘܿܢ ܀", ":ܠܪܸܚܡܲܬܼ ܟܸܣܦܵܐ ܐܸܡ̇ܐ ܕܝܸܠܕܲܬ̤ ܟܠ ܒܝܼ̈ܫܬܼܵܐ", "ܣܵܡ̣ܘܼܗ̇ ܒܩܲܒܼܪܵܐ ܕܠܵܐ ܬܘܼܒܼ ܬܸܬܸܿܠ ܦܹܐܪܹ̈ܐ ܠܡܵܘܬܵܐ ܀", ":ܠܪܸܚܡܲܬܼ ܫܘܼܒܼܚܵܐ ܚܲܒܼܫܘܼܗ̇ ܒܚܸܣܢܹ̈ܐ ܕܡܲܟܿܝܼܟܼܘܼܬܼܵܐ", "ܘܐܸܚܲܕܼܘ ܒܐܲܦܹܝ̈ܗ̇ ܬܲܪ̈ܥܹܐ ܕܚܘܼܒܵܐ ܕܒܵܐ ܡܬܼܚܲܣܢܝܼܢ ܀", ":ܚܣܵܡܵܐ ܛܪܘܼܢܵܐ ܕܲܟܪܲܕܼ ܘܐܲܩܠܝܼ ܥܲܠ ܟܠ ܚܲܫܝܼ̈ܢ", "ܡܲܟܸܿܟܼܘ ܥܘܼܫܢܵܐ ܕܬܲܩܦܝܼܬܹܗ ܒܡܸܠܲܬܼ ܫܲܝܢܵܐ ܀", ":ܠܚܸܡܬܼܵܐ ܕܐܝܼܬܹܝܗ̇ ܚܲܝܘܲܬܼ ܒܲܪܵܐ ܕܠܵܐ ܡܸܫܬܿܝܢܵܐ", "ܐܸܣܲܪܘ ܦܲܟܼܪܘܼܗ̇ ܒܒܲܣܝܼܡܘܼܬܼܵܐ ܐܲܝܟ ܫܸܫܠܬܼܵܐ ܀", ":ܒܚܘܼܬܼܪܲܐ ܐܲܪܝܵܐ ܕܣܵܥܹ̇ܐ ܒܓܼܘܼܡܕܵܐ ܠܡܸܬܼܒܲܪ ܐ̄ܢܵܫܵܐ", "ܐܲܥܸܠܘ ܚܲܒܼܫ̣ܘܼܗܝ ܒܓܼܵܘ ܢܵܡܲܪܬܵܐ ܕܡܲܟܿܝܼܟܼܘܼܬܼܵܐ ܀", ":ܠܝܲܨܪܵܐ ܒܝܼܫܵܐ ܦܣܲܩ̣ܘ ܘܐܲܪܝܼܡܘܼܗܝ ܡ̣ܢ ܥܸܩܵܪܹܐ", "ܕܠܵܐ ܬܘܼܒܼ ܢܲܚܠܸܦ ܘܢܸܛܥܲܢ ܦܹܐܪܹ̈ܐ ܕܡܲܪܝܼܪܘܼܬܼܵܐ ܀", ":ܡܲܟܸܿܟܼܘ ܪܵܘܡ̇ܐ ܕܲܪܓܼܝܼܓܼܵܬܼܵܐ ܕܙܵܘܥܹ̈ܐ ܘܪܸ̈ܓܼܫܹܐ", "ܘܫܲܥܒܸܿܕܼܘ ܘܐܸܢܘܿܢ ܬܚܹܝܬܼ ܨܸܒܼܝܵܢܵܐ ܪܵܚܹ̇ܡ ܩܘܼܫܬܵܐ ܀", ":ܒܙܲܝܢܵܐ ܕܪܘܼܚܵܐ ܚܣ݂ܲܢܘ ܟܠ ܚܲܝ̈ܠܝܼܢ ܕܲܠܓܼܵܘ ܘܕܲܠܒܲܪ", "ܕܡܲܩܪܸܒܼ ܗ̄ܘ̣ܵܐ ܒܹܗ ܨܼܒܼܝܵܢ ܢܲܦܫܵܐ ܐܲܝܟ ܕܲܒܼܕܼܝܼܠܹܗ ܀", ":ܒܲܕܼܠܵܐ ܕܝܼܠܹܗ ܢܨܲܚ ܨܸܒܼܝܵܢܹܗ ܐܲܝܟ ܕܲܒܼܕܼܝܼܠܹܗ", "ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼ ܚܲܝܠܵܐ ܐܲܝܟ ܕܲܒܼܕܝܼܠܹܗ ܀", "ܠܵܘܕܼܝܼܠܹܗ ܗ̄ܘ̣ܵܬܼ ܕܢܸܙܟܸܿܐ ܠܚܲܫܹ̈ܐ ܕܲܩܒܼܝܼܥܝܼܢ ܒܹܗ:", "ܐܸܠܵܐ ܕܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܠܡܸܚܣܲܢ ܚܲܫܘ̈ܗܝ ܀", ":ܢܘܼܪܵܐ ܕܚܘܼܒܵܐ ܐܲܣܸܦ ܪܘܼܚܵܐ ܒܓܼܵܘ ܪܸܥܝܵܢܵܐ", "ܘܐܲܕܼܠܸܩ ܘܐܵܘܩܸܕܼ ܝܲܥܪܵܐ ܣܲܢܝܵܐ ܕܲܪ̈ܕܼܝܼܓܼܵܬܼܵܐ ܀", ":ܒܡܘܼܠܟܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܚܲܪ̣ܵܨܸܒܼܝܵܢܵܐ", "ܘܢܲܬܼܦܹܗ ܚܘܼܒܵܐ ܕܢܹܐܙܲܠ ܢܸܓܼܡܘܿܪ ܨܸܒܼܝܵܢ ܢܲܦܫܹܗ ܀", ":ܒܙܵܘܥܹ̈ܐ ܟܣܲܝܵ̈ܐ ܡܠܸ݂ܩ ܘܐܸܬܼܡܲܟܝܼ ܠܪܵܘܡ̇ܐ ܕܲܠܥܸܠ", "ܘܲܚ̣ܙܵܐ ܒܗܵܘܢܵܐ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀", ":ܒܓܸܦܹ̈ܐ ܕܪܘܼܚܵܐ ܦܪܲܚ̣ܘ ܐܲܪ̈ܥܵܢܹܐ ܘܥܲܠ̣ܘ ܠܲܫܡܲܝܵܐ", "ܘܲܫܡ݂ܲܥܘ ܬܲܡ̇ܢ ܩܵܠ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܀", ":ܒܲܠܘܼܝܼܬܼ ܦܵܘܠܘܿܣ ܡ̇ܐܢܵܐ ܓܲܒܼܝܵܐ ܪܕܼܵܘ ܢܲܨܝܼܚܹ̈ܐ", "ܘܡܲܢܲܥܘ ܠܐܲܬܼܪܵܐ ܕܲܡܗܲܠܠܝܼܢ ܒܹܗ ܪܘܼܚܵܢܵܐܝܼܬܼ ܀", ":ܪܸܡܙܵܐ ܕܲܓܼܒܼ݂ܵܝܗܝ ܩܲܪܸܒܼ ܐܸܢܘܿܢ ܒܝܲܕܼ ܨܸܒܼܝܵܢܵܐ", "ܠܡܸܫܡܲܥ ܩܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀", ":ܥܲܡܹܗ ܣܠܸܩ̣ܘ ܗ̄ܘ̣ܵܘ ܠܬܼܘܼܠܬܼܵܐ ܕܪܵܘܡ̇ܐ ܒܗܵܘܢܵܐ ܟܲܣܝܵܐ", "ܘܟܲܣܝܼܘ ܫܘܼܦܪܵܐ ܕܢܸܨܚܵܢܲܝ̈ܗܘܿܢ ܒܕܼܘܼܡܚܵܐ ܕܝܼܠܹܗ ܀", ":ܒܢܝܼܫܵܐ ܬܪܝܼܨܵܐ ܕܐܲܝܠܹܝܢ ܕܲܢܨܲܚ̣ܘ ܕܲܡܝܼܘ ܟܠܫܵܥ", "ܘܲܚܢ̣ܵܘ ܣܲܓܿܝܼ ܣܲܓܼܝܼ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܬܲܝܗܘܿܢ ܀", ":ܡ̇ܘܬܹܿܗ ܕܗܵܒܹܝܠ ܨܝܼܕܼ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ", "ܘܲܒܼܩܵܛܘܼܠܹܗ ܡܸܬܼܒܲܩܹܝܢ ܗ̄ܘ̣ܵܘ ܟܲܕܼ ܡܸܬܼܢܲܓܲܕ ܀", ":ܠܩܵܠܵܐ ܕܲܕܼܡܹܗ ܡܸܬܿܬܿܥܝܼܪܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ", "ܟܲܕܼ ܓܵܥܹ̇ܐ ܗ̄ܘ̣ܵܐ ܠܘܵܬܼ ܚܵܙܹ̇ܐ ܟܠ ܥܲܠ ܩܵܛܘܿܠܹܗ ܀", ":ܩܪܘܼܒܼܚܵܐ ܪܲܒܵܐ ܥܲܒܼ݂ܕ ܫܲܬܼܝܼܩܵܐ ܥܲܡ ܡܲܪܵܚܵܐ", "ܘܝܲܗ̣̄ܒܹܿܗ ܠܪܸܡܙܵܐ ܕܢܸܥܘܿܠ ܢܸܩܪܸܝܘܗܝ ܩܕܼܵܡ ܕܲܝܢܵܐ ܀", ":ܩܪܘܼܒܼܚܵܐ ܕܕܲܡ̇ܐ ܚܙ̣ܵܐ ܕܲܝܢܵܐ ܘܛܲܢ ܘܐܸܬܼܥܲܙܲܪ", "ܘܲܦܣ݂ܲܩ ܕܝܼܢܵܐ ܥܲܠ ܩܵܛܘܿܠܵܐ ܠܦܘܼܬܼ ܣܲܟܼܠܘܼܬܹܗ ܀", ":ܠܲܫܒܼܥܵܐ ܢܸܓܼ̈ܕܹܿܐ ܩ̈ܫܲܝܵܐ ܡܲܬܼܚܹܗ ܠܐܵܫܹ̇ܕܼ ܠܲܕܼܡܵܐ", "ܕܒܲܓܼܙܵܪ ܕܝܼܢܹܗ ܢܣܲܪܸܕܼ ܐ̄ܢܵܫܵܐ ܡ̣ܢ ܨܹܝܕܼ ܩܸܛܠܵܐ ܀", ":ܩܗܵܕܹܐ ܬܸܢܘܲܝ ܝܲܗ̣̄ܒܼܘ ܓܘܼܫܡܲܝ̈ܗܘܿܢ ܣܵܗ̈ܕܹܿܐ ܒܚܝܼܪܹ̈ܐ", "ܘܠܵܐ ܬܒܲܥ̣ܘ ܨܲܥܪܵܐ ܕܐܘܼܠܨܵܢܲܝ̈ܗܘܿܢ ܡ̣ܢ ܐܵܠܘܿܨܹ̈ܐ ܀", ":ܒܲܕܼܡ̇ܐ ܕܩܵܥܹ̇ܐ ܐܲܝܟ ܡܲܠܵܠܵܐ ܡܸܢܼܒܲܝܢܝܼܢ ܗ̄ܘ̣ܵܘ", "ܘܗܲܢܝܼܵܐܝܼܬܼ ܫܲܦܲܥܘ ܕܼܡܗܘܿܢ ܕܢܸܩܢܹܐ ܩܵܠܵܐ ܀", ":ܒܢܸܓܼ̈ܕܹܿܐ ܩ̈ܫܲܝܵܐ ܕܥܲܠ ܡܲܪ̈ܵܚܹܐ ܡܸܬܼܢܲܩܡܝܼܢ ܗ̄ܘ̣ܵܘ", "ܥܝܵܪܬܵܐ ܕܡ̇ܘܬܵܐ ܡ̣ܢ ܩܵܛܘܿܠܹ̈ܐ ܕܚܲܝܸܒܼܘ ܐܸܢܘܿܢ ܀", ":ܠܵܐ ܪܵܫܹ̇ܝܢ ܗ̄ܘ̣ܵܘ ܠܪ̈ܵܕܼܘܿܦܲܝܗܘܿܢ ܕܥܲܠ ܡ̇ܢ ܗܵܟܲܢ", "ܕܲܡܦܵܣܝܼܢ ܗ̄ܘ̣ܵܘ ܕܗܘ̤ ܐܘܼܠܨܵܢܵܐ ܥܸܠܲܬܼ ܚܲܝܹ̈ܐ ܗ̄ܘ̣ ܀", "ܠܵܐ ܡܲܟܼܪܹܝܢ ܗ̄ܘ̣ܵܘ ܥܲܠ ܚܘܼܒܵܠܵܐ ܕܗܲܕܿܡܲܝ̈ܗܘܿܢ:", "ܕܨܝܼܪ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ ܢܘܼܚܵܡ ܦܲܓܼܪܵܐ ܀", ":ܠܵܐ ܡܥܵܩܝܼܢ ܗ̄ܘ̣ܵܘ ܥܲܠ ܦܘܼܪܫܵܢܵܐ ܕܦܲܓܼܪܵܐ ܘܢܲܦܫܵܐ", "ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܲܡܫܲܢܹܝܢ ܗ̄ܘ̣ܵܘ ܒܡܵܘܬܵܐ ܠܚܲܝܹ̈ܐ ܀", ":ܐܘܿ ܪܸܥܝܵܢܵܐ ܟܡܵܐ ܚܲܡܣܸܢ ܗ̄ܘ̣ܵܐ ܘܫܵܛ̇ ܠܲܟܼܝܵܢܵܐ", "ܕܐܲܣܡܝܼ ܘܫܲܬܸܩ ܥܲܠ ܦܘܼܪܫܵܢܵܐ ܕܲܬܼܪܹܝܢ ܓܲܒܹ̈ܐ ܀", ":ܐܘܿ ܚܹܐܪܘܼܬܼܵܐ ܕܲܟܼܡܵܐ ܒܣܲܪܬܼܵܗ̇ ܠܐܲܣܝܼܪܘܼܬܼܵܐ", "ܘܚܸܫܒܲܬ̤ ܚܘܼܒܵܐ ܕܣܝܼܡ ܒܲܟܼܝܵܢܵܐ ܐܲܝܟ ܠܵܐ ܐܝܼܬܼܵܘܗܝ ܀", ":ܐܘܿ ܬܲܟܼܬܼܘܼܫܵܐ ܕܥܸܒܼܕܲܬ̤ ܢܲܦܫܵܐ ܗܝ̤ ܥܲܡ ܝܵܬܼܗ̇", "ܘܚܸܣܢܲܬ̤ ܘܲܙܟܼܵܬ̤ ܠܲܛܪܘܼܢܘܼܬܼܵܐ ܕܙܵܘܥܹ̈ܐ ܩ̈ܫܲܝܵܐ ܀", ":ܗܝ̤ ܥܲܡ ܙܲܘܥܹ̈ܐ ܐܸܚܕܲܬ̤ ܕܲܪܵܐ ܘܙܵܘܥܹ̈ܐ ܥܲܡܵܗ̇", "ܝܸܗ̄ܒܲܬ̤ ܐܝܼܕܼܵܐ ܗܝ̤ ܥܲܡ ܙܲܘܥܹ̈ܐ ܠܚܹܝܠ ܚܹܐܪܘܼܬܼܵܐ ܀", ":ܚܹܝܠ ܚܹܐܪܘܼܬܼܵܐ ܕܦܵܪܘܿܫܘܼܬܼܵܐ ܢܨܲܚ ܒܐܵܓܼܘܿܢܹ̈ܐ", "ܕܲܠܸܐ ܗ̄ܘ̣ܵܐ ܠܵܗ̇ ܪܸܡܙܵܐ ܟܲܣܝܵܐ ܕܚܵܣܹ̇ܝܠ ܟܠܵܐ ܀", ":ܒܙܲܝܢܵܐ ܕܪܘܼܚܵܐ ܙܟܼܵܬ̤ ܚܹܐܪܘܼܬܼܵܐ ܟܝܵܢܵܐ ܘܚܲܫܘ̈ܗܝ", "ܐܲܝܟ ܪܲܒܿ ܚܠܝܼܨܵܐ ܙܕܵܟܹ̇ܐ ܒܚܹܝܠ ܡܲܠܟܿܘܼܬܼܵܐ ܀", ":ܒܚܹܝܠ ܗܵܢ ܙܲܝܢܵܐ ܡܸܬܼܟܲܬܿܫܝܼܢ ܗ̄ܘ̣ܵܘ ܦܲܓܼܪ̈ܵܢܵܝܹܐ", "ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ ܒܡܸܣܝܵܐ ܘܓܸܠܝܵܐ ܀", ":ܒܝܲܕܼ ܣܘܼܪ̈ܵܢܹܐ ܩܲܒܸܿܠܘ ܒܘܼܩܝܵܐ ܕܚܹܝܠ ܥܘܼܕܪܵܢܹܗ", "ܕܟܼܠ ܕܐܲܩܪܸܒܼ ܒܹܗ ܢܣܲܒܼ ܙܵܟܼܘܼܬܼܵܐ ܘܝܼܪܸܒܼ ܘܐܲܡ̣ܠܸܟ ܀", ":ܒܥܲܝܢܵܐ ܟܣܝܼܬܼܵܐ ܕܗܲܣܝܡܵܢܘܼܬܼܵܐ ܡܸܬܼܒܲܩܹܝܢ ܗ̄ܘ̣ܵܘ", "ܒܗܵܘ̇ ܐܲܬܼܠܹܝܛܵܐ ܕܠܲܒܼܫܹܗ ܘܐܲܩܪܸܒܼ ܥܲܡ ܚܲܣܝܼܢܵܐ ܀", ":ܚܲܫܹܗ ܕܐܝܼܘܿܒܼ ܣܝܼܡ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ", "ܘܲܡܕܿܡܹܝܢ ܗ̄ܘ̣ܵܘ ܒܚܘܼܡܣܵܢ ܢܲܦܫܹܗ ܠܘܵܬܼ ܙܵܟܼܘܼܬܼܵܐ ܀", ":ܐܲܝܟ ܡܲܓܙܝܼܬܼܵܐ ܩ̣ܒܲܥܘ ܬܲܟܼܬܿܘܼܫܹܗ ܠܡܸܚܙܵܐ ܒܗܵܘܢܵܐ", "ܕܐܲܝܟܲܢ ܡܲܩܪܸܒܼ ܦܲܓܼܪܵܢܵܝܵܐ ܥܲܡ ܪܘܼܚܵܢܵܐ ܀", ":ܒܓܸܠܝܵܐ ܘܟܸܣܝܵܐ ܡܸܬܼܒܲܩܹܝܢ ܗ̄ܘ̣ܵܘ ܐܲܝܟ ܕܲܒܼܓܸܠܝܵܐ", "ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܢܵܨܲ̇ܚ ܦܲܓܼܪܵܐ ܘܚܵܐܹ̇ܒܼ ܪܘܼܚܵܐ ܀", ":ܒܩܵܠ ܙܵܟܼܘܼܬܼܵܐ ܕܒܸܣܪܵܐ ܫܝܼܛܵܐ ܡܸܬܼܠܲܒܿܒܼܝܼܢ ܗ̄ܘ̣ܵܘ", "ܠܡܹܐܚܲܕܼ ܕܲܪܵܐ ܥܲܡ ܚܲܣܝܼܢܵܐ ܒܪܸ̈ܓܼܫܲܝ ܦܲܓܼܪܵܐ ܀", ":ܗܵܝ̇ ܩܵܠܵܐ ܕܦܲܢܝܼ ܐܝܼܘܿܒܼ ܠܘܵܬܼ ܒܲܪ̄ܬܼ ܙܵܘܓܹܿܗ", "ܡܦܲܢܹܝܢ ܗ̄ܘ̣ܵܘ ܠܹܗ ܠܐܵܟܹ̇ܿܠܩܲܪܨܵܐ ܣܲܒܼܪܵܐ ܣܦܝܼܩܵܐ ܀", ":ܐܲܝܟ ܫܵܛܝܼܬܼܵܐ ܚܲܫܒ̣ܵܗ̇ ܐܝܼܘܿܒܼ ܠܐܸܠܥܵܐ ܕܢܸܩܦܹܗ", "ܕܝܸܗ̄ܒܲܬ̤ ܫܸܡܥܵܗ̇ ܒܲܫܡܵܐ ܕܗܵܘ̇ ܕܲܠܥܸܙ ܒܵܗ̇ ܀", ":ܫܵܛܝܵܐ ܙܲܢܝܼ ܒܪܸܓܲܬܼ ܙܵܘܥܹ̈ܐ ܥܲܡ ܫܵܛܝܼܬܼܵܐ", "ܘܥܲܩ̣ܪܹܗ ܟܹܐܢܵܐ ܠܝܲܥܪܵܐ ܕܝܼܥ̣ܵܐ ܒܐܲܪܥܵܐ ܕܢܸܩܦܹܗ ܀", "ܙܸܠ ܠܵܟ ܒܝܼܫܵܐ ܥܲܡ ܙܲܕܿܝܼܩܵܐ ܩ̣ܥܵܘ ܢܲܨܝܼܚܹ̈ܐ:", "ܙܸܠ ܐܸܫܬܲܛܵܐ ܥܲܡ ܫܵܛ̈ܝܵܬܼܵܐ ܐܲܝܟ ܕܲܡܥܵܕܼ ܐܲܢ̄ܬܿ ܀", ":ܠܵܐ ܡܲܙܸܠ ܐܲܢ̄ܬܿ ܠܢܲܟܼܦܘܼܬܼ ܢܲܦܫܲܢ ܒܢܸܩܦܵܟ ܣܲܢܝܵܐ", "ܘܠܵܐ ܡܩܲܒܿܠܝܼܢܲܢ ܙܲܪܥܵܐ ܒܝܼܫܵܐ ܒܓܼܵܘ ܚܘܼܫܵܒܲܝ̈ܢ ܀", ":ܙܸܠ ܐܸܙܕܲܝܲܢ ܒܦܲܓܼܪ̈ܵܢܵܝܹܐ ܠܘܼܩܒܲܠ ܢܲܦܫܲܢ", "ܕܒܸܠܥܵܕܼ ܒܸܣܪܵܐ ܡܚܝܼܠܘܼ ܚܲܝܠܵܟ ܠܵܘܵܬܼ ܬܲܟܼܬܿܘܼܫܵܐ ܀", ":ܙܸܠ ܟܲܢܸܫ ܠܵܟ ܠܲܟܼ̈ܢܵܘܸܵܬܼܵܟ ܕܲܢܣܲܢܵܘܵܬܼܵܟ ܕܲܢܣܲܝܥܘܼܢܵܟ", "ܕܡ̣ܢ ܫܘܼܪܵܝܵܐ ܒܲܢ ܡܲܩܪܸܒܼ ܐܲܢ̄ܬܿ ܥܲܡ ܐ̄ܢܵܫܘܼܬܲܢ ܀", ":ܒܐܸܠܥܵܐ ܕܦܲܓܼܪܲܢ ܐܸܚܲܕܿܬܿ ܕܲܪܲܐ ܥܲܡ ܪܹܫ ܓܸܢܣܲܢ", "ܘܐܲܝܟ ܕܲܒܼܣܲܝܦܵܐ ܩܛܲܠܬܵܝܗܝ ܠܐܲܕܼܵܡ ܒܝܲܕܼ ܗܲܕܵܡܹܗ ܀", ":ܒܩܹܫܬܵܐ ܕܚܵܘܵܐ ܫܕܲܝܬܿ ܐܵܦ ܒܐܝܼܘܿܒܼ ܓܹܐܪܹ̈ܐ ܕܢܸܟܼܠܲܝ̈ܟ", "ܘܩܲܒܸܿܠ ܐܸܢܘܿܢ ܒܣܲܟܿܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ ܀", ":ܒܝܵܘܣܸܦ ܐܲܪܡܝܼܬܿ ܟܲܒܼܠܹ̈ܐ ܩܫܲܝ̈ܵܐ ܕܪܸܓܲܬܼ ܒܸܣܪܵܐ", "ܘܲܦܣ݂ܲܩ ܐܸܢܘܿܢ ܒܩܲܠܝܼܠܘܼܬܼܵܐ ܕܙܵܘܥܹ̈ܐ ܢܲܟܼܦܹ̈ܐ ܀", ":ܘܡܸܛܠ ܕܝܼܠܸܦܬܿ ܒܝܲܕܼ ܢܸܣܝܵܢܵܐ ܠܡܸܙܟܵܐ ܒܙܲܝܢܲܢ", "ܗܵܐ ܥܲܡܲܢ ܒܕܼܝܼܠܲܢ ܒܵܥܹ̇ܝܬܿ ܠܡܸܬܼܟܲܬܵܫܘܼ ܀", ":ܢܟܼܝܼܠܵܐ ܐܝܼܬܿܝܟ ܘܒܸܐܣܟܹܿܝܡ ܐ̄ܢܵܫܵܐ ܡܲܛܥܹܝܬܿ ܐ̄ܢܵܫܵܐ", "ܘܒܸܠܥܵܕܼ ܐ̄ܢܵܫܵܐ ܠܵܐ ܡܲܩܪܸܒܼ ܐܲܢ̄ܬܿ ܥܲܡ ܒܲܪܢܵܫܵܐ ܀", ":ܒܫܲܒܼܪܘܼܬܼ ܐ̄ܢܵܫܵܐ ܓܵܡܪܲܬܿ ܝܲܨܪܵܐ ܕܡܲܪܝܼܪܘܼܬܼܵܟ", "ܘܒܹܗ ܡܲܛܥܸܡ ܐܲܢ̄ܬܿ ܠܲܟܼܢܵܘܵܬܹ̈ܐ ܡܸܪܲܬܼ ܡܵܘܬܵܐ ܀", ":ܬܵܐ ܥܲܡ ܚܲܝܠܵܐ ܒܸܣܪܵܢܵܝܵܐ ܕܲܡܟܲܢܲܫ ܠܵܟ", "ܘܐܲܚܘܿܕܼ ܕܼܪܵܐ ܒܒܸܣܪ̈ܵܢܵܝܹܐ ܥܲܡ ܗܲܕܵܡܲܝ̈ܢ ܀", ":ܥܘܿܠ ܣܲܬܼܪܹܝܗ̇ ܠܣܲܢܝܘܼܬܼ ܢܲܦܫܵܟ ܒܒܸܣܪܵܐ ܓܲܠܝܵܐ", "ܘܲܓܼܡܘܿܪ ܝܲܨܪܵܟ ܒܒܸܣܪ̈ܵܢܵܝܹܐ ܠܘܵܬܼ ܒܸܪ̈ܢܹܐ ܀", ":ܠܵܐ ܕܵܚ̇ܠܝܼܢܲܢ ܡ̣ܢ ܨܸܢ̈ܥܵܬܼܵܟ ܟܡܵܐ ܐܸܢ ܩܲܫ̈ܝܵܢ", "ܘܠܵܐ ܥܵܪܩܝܼܢܲܢ ܡ̣ܢ ܩܵܠ ܩܸܫܬܵܐ ܕܲܢܟܼܝܼܠܘܼܬܼܵܟ ܀", ":ܠܵܟ ܫܵܠ̇ܚܝܼܢܲܢ ܙܲܝܢܲܢ ܡܸܢܲܢ ܐܸܢ ܠܵܐ ܙܟܲܝܢܵܟ", "ܘܠܵܐ ܝܵܗ̇ܒܿܝܼܢܲܢ ܐܲܬܼܪܵܐ ܕܬܸܬܼܪܘܿܥ ܣܸܕܼܪ̈ܲܝ ܩܘܼܫܬܵܐ ܀", ":ܠܵܐ ܫܵܠܹ̇ܝܢܲܢ ܡ̣ܢ ܬܲܟܼܬܿܘܼܫܵܐ ܟܡܵܐ ܕܐܝܼܡܵܡܵܐ ܗ̄ܘ̣", "ܥܕܲܡ̇ܐ ܕܐܵܬܹ̇ܐ ܪܲܡܫܹܗ ܕܡ̇ܘܬܵܠ ܘܲܡܢܝܼܚ ܦܲܓܼܪ̈ܲܝܢ ܀", ":ܐܸܢ ܒܵܥܹ̇ܐ ܐܲܢ̄ܬܿ ܕܬܹܐܠܲܦ ܢܝܼܫܵܐ ܕܲܚܠܝܼܨܘܼܬܿܢ", "ܓܡܘܿܪ ܨܸܒܼܝܵܢܵܟ ܒܡܵܘܬܵܐ ܕܲܥܠܲܝܢ ܘܲܚܙܝܼ ܥܒܼܵܕܹ̈ܐ ܀", ":ܐܸܢ ܪܵܓܵܐ ܠܵܟ ܕܬܸܒܼܩܸܐ ܚܲܝܠܲܢ ܒܝܲܕܼ ܣܘܼܥܪ̈ܵܢܹܐ", "ܩܲܪܸܒܼ ܢܸܓܼ̈ܕܹܿܐ ܘܐܵܘܚܸܕܼ ܢܘܼܪܵܐ ܘܲܠܛܘܿܫ ܣܲܝܦܵܐ ܀", ":ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܚܫܝܼܒܼ ܠܲܢ ܡܸܕܹܿܡ", "ܘܠܵܐ ܫܘܼܠܛܵܢܹ̈ܐ ܕܲܫܡܲܝܵܢܹ̈ܐ ܡܨܸܝܢ ܙܵܟܹ̇ܝܬ ܠܲܢ ܀", ":ܐܵܦܠܵܐ ܒܪܝܼܬܼܵܐ ܐ̄ܚܪܹܝܼܬܼܵܐ ܐܸܢܗܘ̤ ܕܬܲܩܪܸܒܼ ܥܲܡܲܢ", "ܠܵܐ ܡܪܲܦܝܵܐ ܠܹܗ ܠܚܘܼܒܵܐ ܕܢܲܦܫܲܢ ܡ̣ܢ ܗܵܘ̇ ܕܲܒܼܪܵܢ ܀", ":ܐܘܿ ܐܲܬܼܠܹܝܛܹ̈ܐ ܕܙܲܕܿܝܼܩܘܼܬܼܵܐ ܟܡܵܐ ܐܸܬܼܓܲܢ̄ܒܲܪܘ", "ܕܲܙܟܼܵܘ ܒܐܲܪܥܵܐ ܘܫܲܪܝܼܘ ܡܲܩܠܹܝܢ ܥܲܠ ܕܲܫܡܲܝܵܐ ܀", ":ܚܣܲܢܘ̣ ܠܲܟܪܘܼܢܵܐ ܘܡܲܟܸܿܟܼܘ ܚܲܝܠܹܗ ܒܝܲܕܼ ܚܲܫܲܝ̈ܗܘܿܢ", "ܘܐܲܗܸܠܘ ܘܲܓܼܚܸܟܼܘ ܐܵܦ ܥܲܠ ܡ̇ܘܬܵܐ ܕܲܕܼܚܝܼܠ ܥܲܠ ܟܠ ܀", ":ܣܢܵܘ̣ ܚܲܝܲܝ̈ܗܘܿܢ ܘܫܵܛ̣ܘ ܠܲܢܝܵܚܹ̈ܐ ܐܲܪ̈ܥܵܢܵܝܹܐ", "ܘܙܲܡܸܢܘ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܲܚܠܘܿܠ ܪܵܘܡ̇ܐ ܀", ":ܠܗܵܝ̇ ܡܸܫܬܿܘܼܬܼܵܐ ܕܠܵܐ ܡܸܫܬܿܪܝܵܐ ܚ̣ܙܵܘ ܟܲܣܝܵܐܝܼܬܼ", "ܘܨܲܒܸܿܬܼܘ ܗܵܘܢܵܐ ܒܝܲܕܼ ܚܘܼܣܵܢܵܐ ܐܲܝܟ ܕܲܒܼܢܲܚ̈ܬܹܿܐ ܀", ":ܩܸܢܛܵܐ ܘܚܘܼܒܵܐ ܡܠܹܝܢ ܗ̄ܘ̣ܵܘ ܟܠܫܵܥ ܪܸ̈ܥܝܵܢܲܝܗܘܿܢ", "ܟܲܕܼ ܡܸܬܼܥܲܗܕܼܝܼܢ ܠܗܵܘ̇ ܕܲܣܢܹܝܢ ܗ̄ܘ̣ܵܘ ܢܲܚ̈ܬܹܿܐ ܕܢܲܦܫܹܗ ܀", ":ܒܹܗ ܚܵܝ̇ܪܝܼܢ ܗ̄ܘ̣ܵܘ ܟܲܕܼ ܢܵܦܹ̇ܩ ܗ̄ܘ̣ܵܐ ܡ̣ܢ ܡܸܫܬܿܘܼܬܼܵܐ", "ܘܲܒܼܫܘܼܢܵܩܹܗ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܡܲܪܝܼܪ ܀", ":ܠܗܵܝ̇ ܡܲܦܲܫܬܵܐ ܕܲܒܼܘܼ̈ܠܵܬܼܵܐ ܡܸܬܿܕܲܟܼܪܝܼܢ ܗ̄ܘ̣ܵܘ", "ܘܠܵܐ ܫܵܠܹ̇ܝܢ ܗ̄ܘ̣ܵܘ ܠܲܡܟܲܢܵܫܘܼ ܡܸܫܚܵܐ ܕܪ̈ܲܚܡܹܐ ܀", ":ܘܟܲܕܼ ܛܵܒܼ ܪܲܒܿ ܗ̄ܘ̣ܵܐ ܥܘܼܬܼܪܵܐ ܕܚܲܫܹ̈ܐ ܕܟܲܢܸܫܘ ܒܐܲܪܥܵܐ", "ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܸܚܣܲܪ ܕܸܠܩܹܗ ܕܚܲܫܵܐ ܀", ":ܒܥܲܝܢܹ̈ܐ ܕܗܵܘܢܵܐ ܡܸܬܼܒܲܩܹܝܢ ܗ̄ܘ̣ܵܘ ܒܲܟܼܬܼܝܼ̈ܒܼܵܬܼܵܐ", "ܘܲܠܘܵܬܼ ܢܝܼܫܵܐ ܕܚܲܬܿܝܼܬܼܘܼܬܼܵܐ ܡܸܬܿܕܲܪܓܼܝܼܢ ܗ̄ܘ̣ܵܘ ܀", ":ܡܦܵܣܝܼܢ ܗ̄ܘ̣ܵܘ ܓܹܝܪ ܕܲܒܼܛܝܼܠ ܥܲܡܠܵܐ ܒܸܠܥܵܕܼ ܚܘܼܒܵܐ", "ܘܠܵܐ ܡܨܸܐ ܥܵܐܹ̇ܒ ܒܲܬܼܪܲܥ ܪܵܘܡ̇ܐ ܐܸܠܵܐ ܥܲܡܹܗ ܀", ":ܡܸܠܲܬܼ ܦܵܘܠܘܼܣ ܥܸܒܼܕܲܬ̤ ܐܸܢܘܿܢ ܕܢܸܪܢܘܿܢ ܗܵܕܹܐ", "ܕܒܲܛܸܠ ܐܸܢܹܝܢ ܠܲܫܒܼܝܼ̈ܚܵܬܼܵܐ ܒܸܠܥܵܕܼ ܚܘܼܒܵܐ ܀", ":ܐܸܢ ܢܒܼܝܼܘܼܬܼܵܐ ܕܪܲܒܵܐ ܡ̣ܢ ܟܠ ܦܵܫܲܬ̤ ܒܐܲܪܥܵܐ", "ܐܲܝܟܲܢ ܣܵܠ̇ܩܝܼܢ ܥܲܡܠܹ̈ܿܐ ܒܨܝܼܪܹ̈ܐ ܠܪܵܡ̇ܐ ܕܲܠܥܸܠ ܀", ":ܐܸܢ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܢܚܵܫܵܐ ܚܲܫ̣ܒܵܗ̇", "ܡܲܢ̣ܘܼ ܟܥܲܙܸܐ ܩܕܼܵܡ ܒܘܼܚܪܵܢܵܐ ܕܕܝܼܢܵܐ ܟܹܐܢܵܐ ܀", ":ܗܲܝܡܵܢܘܼܬܼܵܐ ܚܵܣܢܲܬܼ ܛܘܼܪܹ̈ܐ ܩܪ̣ܵܗ̇ ܠܵܐ ܡܸܕܸܿܡ", "ܘܐܲܝܟܲܢ ܢܸܣܒܲܥ ܕܐܝܼܬܼܵܘܗܝ ܡܸܕܹܿܡ ܡܸܕܸܿܡ ܕܲܒܼܨܝܼܪ ܀", ":ܐܸܢܗܘ̤ ܕܚܲܫܹ̈ܐ ܥܲܡ ܙܸܕܼܩܵܬܼ̈ܐ ܗܘ̤ܵܘ ܝܲܬܿܝܼܪܹ̈ܐ", "ܡܲܢ̣ܘܼ ܕܲܡܨܸܐ ܢܟܲܢܸܫ ܥܘܼܬܼܪܹܗ ܕܚܘܼܒܵܐ ܪܲܒܵܐ ܀", ":ܠܲܠܡܹܐܝܢ ܚܘܼܒܵܐ ܪܕܼܵܘ ܢܲܨܝܼܚܹ̈ܐ ܒܙܵܘ̈ܥܲܝ ܢܲܦܫܵܐ", "ܘܒܹܗ ܐܲܝܟ ܡܸܪܕܵܐ ܣܵܡ̣ܘ ܣܝܼ̈ܡܵܬܼܵܐ ܕܩܸܢܝܵܢܲܝ̈ܗܘܿܢ ܀", ":ܚܙ̣ܵܘ ܟܠ ܛܵܒܼ̈ܢ ܕܠܵܐ ܡܸܬܼܦܲܚ̈ܡܵܢ ܥܲܡ ܪܲܒܿܘܼܬܹܗ", "ܘܫܵܛ̣ܘ ܟܠܡܸܕܹܿܡ ܘܲܪܚܸܡܘ ܚܘܼܒܵܐ ܡ̣ܢ ܟܠܡܸܕܹܿܡ ܀", ":ܒܝܲܕܼ ܚܲܫܲܝ̈ܗܘܿܢ ܒܩ̣ܵܘ ܪܲܒܿܘܼܬܹܗ ܕܠܵܐ ܡܸܬܼܚܲܣܢܵܐ", "ܘܠܵܐ ܒܥ̣ܵܘ ܥܲܡܹܗ ܥܸܕܼܪܵܐ ܐ̄̇ܚܪܹܢܵܐ ܒܐܘܼܠܨܵܢܲܝ̈ܗܘܿܢ ܀", ":ܠܗܘܿܢ ܦܲܐܝܵܐ ܗ̣̄ܘܵܬܼ ܠܡܸܪܚܲܡ ܚܘܼܒܵܐ ܠܝܵܪܹ̈ܥܲܝ ܚܘܼܒܵܐ", "ܐܵܦ ܠܹܗ ܠܚܘܼܒܵܐ ܠܲܡܥܲܕܿܪܘܼ ܠܲܒܼܢܲܝ̈ ܐ̄ܪܵܙܹܗ ܀", ":ܕܪܲܚܡܘܼܗܝ ܣܲܓܿܝܼ ܘܠܵܐ ܐܸܬܼܪܲܦܝܼܘ ܡ̣ܢ ܥܸܢܝܵܢܹܗ", "ܐܲܚܸܒܼ ܐܸܢܘܿܢ ܘܥܲܕܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀", ":ܕܲܪܕܼܵܘ ܡܸܢܹܗ ܘܠܵܐ ܦܵܫ̣ܘ ܡܸܢܹܗ ܒܝܲܕܼ ܣܘܼܥܪ̈ܢܹܐ", "ܡܲܢܲܥ ܐܸܢܘܿܢ ܠܲܠܡܹܐܝܢ ܚܲܝܹ̈ܐ ܕܠܵܐ ܫܘܼܠܵܡܵܐ ܀", ":ܠܗܘܿܢ ܙܵܟܼܘܼܬܼܵܐ ܥܲܡ ܦܘܼܪܥܵܢܵܐ ܕܠܵܐ ܡܸܬܼܚܲܒܲܐܠ", "ܕܲܣܢ̣ܵܘ ܚܲܝܹ̈ܐ ܘܲܪܚܸܡܘ ܣܲܒܼܪܵܐ ܕܠܵܐ ܡܸܬܿܕܲܓܲܠ ܀", ":ܠܗܘܿܢ ܩܘܼܠܵܣܵܐ ܡ̣ܢ ܟܠ ܦܘܼܡ̈ܝܼܢ ܐܲܝܟ ܙܲܟܝܵܐ", "ܘܠܲܢ ܓܘܼܢܵܝܵܐ ܕܠܵܐ ܕܲܡܹ̇ܝܢܲܢ ܒܢܝܼܫܵܐ ܕܝܼܠܗܘܿܢ ܀", ":ܠܝܵܪ̈ܬܹܿܐ ܫܲܦܠܹ̈ܐ ܫܒܲܩ̣ܘ ܡܲܪ̈ܗܵܛܹܐ ܡ̣ܢ ܚܲܫܲܝ̈ܗܘܿܢ", "ܘܒܲܕܲܪܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ ܀", ":ܠܲܚܒܸܢܵܢܹ̈ܐ ܝܲܗ̄ܒܿܘܼܗܝ ܠܥܘܼܬܼܪܵܐ ܕܡ̣ܢ ܥܲܡ̈ܠܲܝܗܘܿܢ", "ܘܠܵܐ ܦܲܪܢܸܣܘ ܒܹܗ ܡܸܣܟܹܿܢܘܼܬܼܵܐ ܕܚܲܝܹ̈ܐ ܕܐ̄ܢܵܫܵܐ ܀", ":ܒ̈ܢܲܝܵܐ ܪ̈ܦܲܝܵܐ ܫܩܲܠ̣ܘ ܝܵܪܬܿܘܼܬܼܵܐ ܕܪ̈ܘܼܚܵܢܝܵܬܼܵܐ", "ܘܙܲܒܿܢܘܼܗ̇ ܡܲܓܵܢ ܘܠܵܐ ܫܩܲܠܘ ܛܝܼܡܹ̈ܐ ܪ̈ܘܼܚܵܢܵܝܹܐ ܀", ":ܠܵܘ ܒܲܫܪܵܪܵܐ ܗܘ̤ܵܘ ܝܵܪ̈ܘܿܬܹܐ ܠܥܘܼܬܼܪܵܐ ܕܪܘܼܚܵܐ", "ܘܕܲܓܵܠܵܐܝܼܬܼ ܐܲܚܸܒܼܘ ܘܲܪܚܸܡܘ ܩܘܼܫܬܵܐ ܒܙܹܐܦܵܐ ܀", ":ܡܸܛܠ ܚܘܼܒܵܐ ܕܐܲܪ̈ܥܵܢܵܝܵܬܼܵܐ ܢܩܸ݂ܦܘ ܠܲܫܪܵܪܵܐ", "ܘܡܸܛܠ ܕܲܪܓܼܵܘ ܕܪܹܫܢܘܼܬܼܵܐ ܠܒܸܫ̣ܘ ܐܸܣܟܹܿܡܵܐ ܀", ":ܒܪܸܚܡܲܬܼ ܫܘܼܒܼܚܵܐ ܨܲܒܸܿܬܼܘ ܘܲܒܼܢ̣ܵܘ ܢܵܘ̈ܣܹܐ ܠܟܹܐܢܹ̈ܐ", "ܘܲܥܒ݂ܲܘܕܼܘ ܐܸܢܢܘܿܢ ܒܹܝܬܼ ܬܹܐܓܼܘܼܪܬܵܐ ܠܪܸܚܡܲܬܼ ܟܸܣܦܵܐ ܀", ":ܦܲܚܹ̈ܐ ܕܟܸܣܦܵܐ ܨܠܵܘ ܒܹܝܬܼ ܩܘܼܕܼܫܵܐ ܡܫܲܡܫܲܝ̈ ܩܘܼܕܼܫܵܐ", "ܕܢܲܦܸܠ ܨܲܝܕܵܐ ܕܟܸܣܦܵܐ ܢܕܼܝܼܕܼܵܐ ܠܪܸܚܡܲܬܼ ܟܸܣܦܵܐ ܀", ":ܡܸܛܠ ܟܸܣܦܵܐ ܩܪܵܡ̣ܘ ܥܲܠ ܐܸܣܹ̈ܐ ܟܸܣܦܵܐ ܢܟܼܝܼܠܵܐ", "ܕܢܸܚܙܸܐ ܟܠܢܵܫ ܦܲܐܝܘܼܬܼ ܟܸܣܦܵܐ ܘܢܲܝܬܸܿܐ ܟܸܣܦܵܐ ܀", ":ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸ̈ܓܼܫܹܐ ܕܠܲܒܲܪ", "ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀", ":ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸܓܼܫܹܐ ܕܲܠܒܲܪ", "ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀", ":ܐܲܩܢܝܼܘ ܐܸܢܘܿܢ ܓܲܪ̈ܡܹܐ ܡܝܼܬܹ̈ܐ ܩܵܠܵܐ ܓܫܝܼܡܵܐ", "ܠܡܸܬܼܒܲܥ ܟܸܣܦܵܐ ܡ̣ܢ ܐ̄ܢܵܫܘܼܬܼܵܐ ܒܹܝܬܼ ܚܸܙܘܵܢܹ̈ܐ ܀", ":ܣܵܢܲܝܲܝ̈ ܟܸܣܦܵܐ ܕܦܲܣܸܩܘ ܢܸܫ̈ܒܹܿܐ ܕܲܦܪܲܣ ܟܸܣܦܵܐ", "ܥܸܒܼܕܲܬ̤ ܐܸܢܘܿܢ ܪܸܚܡܲܬܼ ܟܸܣܦܵܐ ܨܲܝܕܵܐ ܠܟܸܣܦܵܐ ܀", ":ܒܚܲܝܠܵܐ ܕܓܼܪ̈ܡܹܐ ܨܒܼܵܬ̤ ܝܲܥܢܘܼܬܼܵܐ ܠܡܸܒܼܠܲܥ ܣܲܓܿܝܼ", "ܘܲܒܼܘܼܕܼܪܵܢܹܗ ܗܢܵܬ̤ ܫܘܼܠܛܵܢܵܐ ܠܡܸܪܕܲܦ ܫܹܐܕܹ̈ܐ ܀", ":ܠܵܘ ܒܲܫܪܵܪܵܐ ܪܸܕܼܦܲܬ̤ ܐܸܢܘܿܢ ܐܸܠܵܐ ܒܙܹܐܦܵܐ", "ܘܡ̣ܢ ܩܵܠ ܟܸܣܦܵܐ ܥܪܲܩ̣ܘ ܡ̇ܪ̈ܘܿܕܹܐ ܘܠܵܘ ܡ̣ܢ ܩܘܼܫܬܵܐ ܀", ":ܪܸܚܡܲܬܼ ܟܸܣܦܵܐ ܐܸܓܼܪܲܬ̤ ܐܸܢܘܿܢ ܦܵܥܠܹ̈ܐ ܠܟܲܪܡ̇ܗ̇", "ܕܢܸܗܘܘܿܢ ܦܵܠ̇ܚܝܼܢ ܒܐܸܫܟܵܪ ܥܵܘ̣ܠܵܐ ܐܲܝܟ ܕܲܒܼܩܘܼܫܬܵܐ ܀", ":ܦܵܠܲ݁ܚ ܕܲܝܘܵܐ ܠܪܸܚܡܲܬܼ ܟܸܣܦܵܐ ܒܪܸ̈ܓܼܫܲܝ ܦܲܓܼܪܵܐ", "ܘܲܡܫܲܡܸܫ ܠܹܗ ܒܲܪ̈ܓܼܝܼܓܼܵܬܼܵܐ ܐܲܝܟ ܕܲܠܡܵܪܵܐ ܀", ":ܬܵܐ ܦܵܪܘܿܫܵܐ ܡܫܲܥ ܘܐܸܬܿܕܲܡܲܪ ܦܵܪܘܿܫܵܐܝܼܬܼ", "ܕܲܟܼܡܵܐ ܦܸܪܚܲܬ̤ ܪܸܚܡܲܬܼ ܟܸܣܦܵܐ ܒܓܸܦܹ̈ܐ ܕܟܸܣܦܵܐ ܀", ":ܒܢܝܼܪܵܐ ܕܥܲܡܠܹܗ ܟܸܕܼܢܲܬ̤ ܐܲܟܲܚ̄ܕܼ ܐ̄ܢܵܫܵܐ ܘܫܹ̈ܐܕܹܐ", "ܘܠܵܐ ܣܦܲܩ̣ܘ ܡܲܠܝܼܘ ܚܲܣܝܼܪܘܼܬܼܵܗ̇ ܪܵܘܡ̇ܐ ܘܥܘܼܡܩܵܐ ܀", ":ܙܟܼܵܬ̤ ܠܲܥܪ̈ܝܼܡܹܐ ܘܠܲܗܸܕܼܝܼܘܿܛܹ̈ܐ ܒܲܗ̈ܦܵܟܼܵܬܼܵܐ", "ܘܲܩܢܵܬ̤ ܕܲܪܓܼܵܐ ܕܪܲܒܵܢܘܼܬܼܵܐ ܠܥܸܠ ܡ̣ܢ ܟܠ ܐ̄ܢܵܫ ܀", ":ܐܵܦ ܐܲܬܼܠܹܝܛܹ̈ܐ ܕܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢ ܩܘܼܫܬܵܐ", "ܚܸܣܢܲܬ̤ ܐܸܢܘܿܢ ܒܐܸܣܟܹܿܝܡ ܚܘܼܒܵܐ ܕܨܹܝܕܼ ܓܲܪ̈ܡܲܝܗܘܿܢ ܀", ":ܐܲܓܼܪܵܐ ܓܚܘܼܒܵܐ ܬܸܒܼܥܲܬ̤ ܐܸܢܢܘܿܢ ܠܓܲܪ̈ܡܹܐ ܕܢܲܟܼܦܹ̈ܐ", "ܟܲܕܼ ܒܐܸܣܟܹܿܡܵܐ ܘܠܵܘ ܒܲܫܪܵܪܵܐ ܪܸܚܡܲܬ̤ ܐܸܢܘܿܢ ܀", ":ܡܸܛܠ ܟܸܣܦܵܐ ܐܲܣܓܿܝܼܘ ܘܝܲܩܲܪܘ ܝܲܥܢܹ̈ܐ ܠܟܸܣܦܵܐ", "ܘܲܬܼܒܲܥ̣ܘ ܐܲܓܼܪܵܐ ܕܐܸܣܟܹܿܝܡ ܙܹܐܦܵܐ ܐܲܝܟ ܫܲܪܝܼܪܵܐ ܀", ":ܠܵܐ ܒܵܥܹ̇ܝܢ ܗ̄ܘ̣ܵܘ ܚܲܪ̈ܡܹܐ ܕܟܹܐܢܹ̈ܐ ܠܲܡܝܲܩܵܪܘܼ", "ܘܠܵܐ ܗ̄ܘ̣ܵܘ ܥܲܠ ܙܡܝܼܪ̈ܵܬܲܢ ܘܥܲܠ ܬܸܫܡܸܫܬܲܢ ܀", ":ܠܵܐ ܚܸܫܲܚ ܗ̄ܘ̣ܵܐ ܠܙܲܗ̈ܝܲܝ ܢܲܦܫܵܐ ܥܸܛܪܵܐ ܕܡܸܢܲܢ", "ܘܠܵܐ ܠܲܥܛܝܼܦܲܝ̈ ܢܘܼܗܪܵܐ ܓܲܐܝܵܐ ܕܸܠܩܹ̈ܐ ܕܙܲܒܼܢܵܐ ܀", ":ܒܪܸܚܡܲܬܼ ܢܲܦܫܵܐ ܦܠܸܐ ܗ̄ܘ̣ܵܐ ܠܟܹܐܢܹ̈ܐ ܠܲܡܝܲܩܵܪܘܼ", "ܐܲܝܟ ܕܐܵܦ ܗܸܢܘ̣ܿܢ ܒܙܵܘ̈ܥܲܝ ܢܲܦܫܵܐ ܪܚܸܡ̣ܘ ܠܐܲܠܵܗܵܐ ܀", ":ܒܟܸܣܝܵܐ ܫܦ݂ܲܪܘ ܗ̄ܘ̣ܵܘ ܐܲܝܟ ܦܵܪ̈ܘܿܫܹܐ ܠܚܸܙܹ̇ܐ ܒܟܸܣܝܵܐ", "ܐܵܦ ܗܘ̤ ܟܲܣܝܵܐ ܝܲܩܲܪ ܐܸܢܘܿܢ ܒܟܸܣܝܵܐ ܘܓܸܠܝܵܐ ܀", ":ܐܵܦ ܪܹܫܝܼܬܲܢ ܕܲܕܪܲܫ ܐܘܼܪܚܵܐ ܒܚܲܝܹ̈ܐ ܠܪܵܘܡ̇ܐ", "ܠܗܵܘ̇ ܝܲܗ̣̄ܒܼ ܛܘܼܒܼܵܐ ܕܲܕܠܵܐ ܚܙܵܢܼܵܐ ܗܲܝܡܸܢ ܒܲܫܡܹܗ ܀", ":ܠܢܝܼܫܵܐ ܕܝܼܠܹܗ ܙܵܕܹ̇ܩ ܗ̄ܘ̣ܵܐ ܠܲܢ ܠܡܸܚܢܵܐ ܒܙܵܘ̈ܥܹܐ", "ܘܠܵܐ ܒܲܚܙܵܬܼܵܐ ܢܚܵܘܸܐ ܫܘܼܦܪܵܐ ܠܲܟܼܢܵܘ̈ܬܲܢ ܀", ":ܠܵܐ ܦܲܐܝܵܐ ܗ̄ܘ̣ܵܬܼ ܕܒܼܐܝܼܩܵܪ ܟܹܐܢܹ̈ܐ ܢܝܲܩܲܪ ܢܲܦܫܲܢ", "ܘܠܵܐ ܙܵܕܹ̇ܩ ܗ̄ܘ̣ܵܘ ܕܢܸܬܼܒܲܥ ܐܸܢܘܿܢ ܐܲܓܼܪܵܐ ܕܥܲܡܠܲܢ ܀", ":ܡܲܓܼܵܢ ܝܲܗ̄ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܲܥܬܲܪܘ ܡܸܢܵܗ̇", "ܘܒܼܵܗ̇ ܒܲܕܼܡܘܼܬܼܵܐ ܘܵܠܹ̇ܐ ܗ̄ܘ̣ܵܐ ܠܲܢ ܠܲܡܫܲܡܵܫܘܼ ܀", ":ܪܲܒܿܘܼܬܼ ܟܲܪܣܵܐ ܥܸܠܲܬ̤ ܘܲܫܪܵܬ̤ ܒܹܝܬܼ ܡ̇ܝ̈ܘܿܬܹܐ", "ܘܡܸܛܠ ܗܵܢܵܐ ܡܕܼܵܘܲܕܼ ܘܲܫܚܝܼܩ ܥܘܼܡܪܵܐ ܕܐ̄ܢܵܫܵܐ ܀", ":ܪܸܚܡܲܬܼ ܡܲܣܪܵܐ ܦܸܪܣܲܬ̤ ܢܸܫ̈ܒܹܿܐ ܒܹܝܬܼ ܐܲܪ̈ܥܵܢܹܐ", "ܘܲܢܦ݂ܲܠ ܟܠܢܵܫ ܒܲܡܨܸܝܼ̈ܕܼܵܬܼܵܐ ܕܥܵܠܘܿܒܼܘܼܬܼܵܐ ܀", ":ܫܘܼܒܼܚܵܐ ܣܪܝܼܩܵܐ ܡܲܟܸܿܟ ܢܲܦܫܹܗ ܒܫܸܡ ܚܲܠܝܘܼܬܼܵܐ", "ܘܐܲܫܩܝܼ ܐܸܢܘܿܢ ܠܲܒܼܢܲܝ̈ܢܵܒܵܐ ܡܸܪܲܬܼ ܡ̇ܘܬܵܐ ܀", ":ܚܣܵܡܵܐ ܣܲܢܝܵܐ ܥܵܘܪܵܗ̇ ܠܢܲܦܫܵܐ ܡ̣ܢ ܝܼܕܲܥܬܼܵܐ", "ܘܲܚܫܸ݂ܟ ܥܵܠܡܵܐ ܘܫܲܪܝܼ ܡ̇ܐܹ̇ܫ ܐܸܣܹ̈ܐ ܒܛܲܗܪܵܐ ܀", ":ܥܒ݂ܲܪ ܣܘܼܟܵܠܵܐ ܡ̣ܢ ܪܸܥܝܵܢܵܐ ܕܲܡܠܝܼܠܘܼܬܼܵܐ", "ܘܲܒܼܛܸܠܘ ܙܵܘܥܹ̈ܐ ܕܦܵܘܿܫܘܼܬܼܵܐ ܡ̣ܢ ܒܘܼܝܵܢܵܐ ܀", ":ܘܐܸܢ ܥܘܼܕܼܪܵܢܵܐ ܕܪܸܡܙܵܐ ܠܵܐ ܡܲܕܼܪܸܟ ܠܲܢ", "ܒܛܸܠܘ ܘܐܸܬܿܕܲܓܲܠܘ ܐܵܦ ܡܘܼܠܟܵܢܹ̈ܐ ܕܲܠܘܵܬܼ ܓܸܢܣܲܢ ܀", ":ܬܵܘ ܚܲܝܵܒܹܵܐ ܢܸܦܪܘܿܥ ܩܲܠܝܼܠ ܫܛܵܪ ܚܵܘ̈ܒܵܬܲܢ", "ܕܲܠܡܵܐ ܢܸܥܫܲܢ ܝܘܼܩܪܵܐ ܕܥܵܘ̣ܠܲܢ ܘܲܢܛܲܒܲܠ ܠܲܢ ܀", ":ܬܵܘ ܢܸܬܼܓܵܘܲܣ ܒܲܠܡܹܐܝܢ ܟܹܐܢܹ̈ܐ ܐܲܝܟ ܕܲܒܼܟܹܐܢܹ̈ܐ", "ܕܲܢܥܲܕܿܪܘܼܢܵܢ ܒܚܘܼܒܵܐ ܘܪ̈ܲܚܡܹܐ ܩܕܼܵܡ ܕܲܝܵܢܵܐ ܀", ":ܬܵܘ ܢܸܥܒܸܿܕܼ ܠܲܢ ܪ̈ܵܚܡܹܐ ܡܸܟܵܐ ܥܲܕܼ ܚܲܝܝܼܢܲܢ", "ܕܲܢܩܲܒܿܠܘܼܢܵܢ ܒܲܡܛܲܠܲܝ̈ܗܘܿܢ ܕܠܵܐ ܡܸܫܬܬܲܪ̈ܝܵܢ ܀", ":ܬܵܘ ܢܸܬܿܬܲܓܼܪ ܥܲܡ ܟܲܫܝܼܪܹ̈ܐ ܪܘܼܚܵܢܵܐܝܼܬܼ", "ܕܢܸܫܘܸܐ ܠܐܲܓܼܪܵܐ ܕܦܵܥܠܹ̈ܐ ܕܲܛܥܲܢܘ ܝܘܼܩܪܹܗ ܕܝܵܘܡܵܐ ܀", ":ܢܕܘܼܢ ܪܸܥܝܵܢܲܢ ܒܐܲܝܠܹܝܢ ܕܲܚܛܲܝܢ ܐܲܝܟ ܦܵܪ̈ܘܿܫܹܐ", "ܕܢܸܗܘܸܐ ܚܲܒܼܪܹ̈ܐ ܠܐܲܝܠܹܝܢ ܕܲܣܒܲܠܘ ܢܸܓܼ̈ܕܹܿܐ ܒܚܘܼܒܵܐ ܀", ":ܕܠܵܐ ܣܵܦ̇ܩܝܼܢܲܢ ܠܲܡܣܲܝܒܵܪܘܼ ܚܲܫܲܝ̈ ܦܲܓܼܪܵܐ", "ܢܸܚܲܫ ܩܲܠܝܼܠ ܒܙܵܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ ܀", ":ܕܲܡܚܝܼܠ ܚܲܝܠܲܢ ܠܲܡܥܲܙܵܝܘܼ ܩܕܼܵܡ ܚܘܼ̈ܬܼܚܵܬܹܐ", "ܢܸܩܪܸܐ ܠܪ̈ܲܓܡܹܐ ܕܚܲܫܘ ܠܲܟܼܝܵܢܲܢ ܕܲܢܥܲܕܿܪܘܼܢܵܢ ܀", "ܥܘܼܢܵܝܵܐ: ܒܪܝܼܟ ܡ̇ܪܵܐ ܕܕܼܵܡ̇ܟܿܝܼܢ ܥܲܒܼܕܵܘ̈ܗܝ: ܘܗܘ̤ ܡ̇ܘܪܸܒܼ ܕܘܼܟܼܪ̈ܵܢܲܝܗܘܿܢ ܀"]}