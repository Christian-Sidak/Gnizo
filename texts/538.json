{"title": "Treatise of Treatises, Book 1", "subtitle": "Treatise of Treatises", "syriacTitle": "ܦܪܓܡܛܝܐ ܩܕܡܝܬܐ", "author": "Gregorius bar Hebraeus", "text": ["ܦܪܓܡܛܝܐ ܩܕܡܝܬܐ", "ܥܘܬܕܐ", "ܥܘܬܕܐ ܕܩܕܡ ܠܘܓܝܩܝ ܘܕܡܢܐ ܗܘ ܗܢܝܢܐ ܕܡܢܗܿ", "ܩܦܠܐܘܢ ܩܕܡܝܐ: ܡܛܠ ܒܢ̈ܬ ܩ̈ܠܐ ܦܫܝ̈ܛܬܐ. ܘܗܠܝܢ ܚܡܫ ܟܠܢܝ̈ܬܐ", "ܩܦܠܐܘܢ ܕܬܪܝܢ: ܥܠ ܪܘܟܒܐ ܕܟܠ ܙܢ̈ܝ ܦܪܘܛܣܝܣ. ܘܥܠ ܗܠܝܢ ܕܡܩܦ ܠܗ ܢܩ̈ܦܢ.", "ܩܦܠܐܘܢ ܕܬܠܬܐ: ܥܠ ܪܘܟܒܐ ܬܪܝܢܐ ܕܡܫܬܪܪܢܘܬܐ", "ܩܦܠܐܘܢ ܕܐܪܒܥܐ: ܥܠ ܣܘܠܘܓܝܣܡܘܣ ܐܦܘܕܝܩܛܝܩܝܐ ܕܝܠܢܐܝܬ", "ܩܦܠܐܘܢ ܕܚܡܫܐ: ܥܠ ܣܘܠܘܓܝܣܡܘܣ ܣܘܦܝܣܛܝܩܝܐ ܐܘܟܝܬ ܡܛܥܝܢܐ.", "ܟܕ ܒܣܘܝ̈ܥܐ ܡܥܫܢ̈ܢܐ ܕܐܝܬܘܬܐ ܥܠܬ ܟܠ ܛܒ̈ܢ ܡܬܣܝܥ ܐܢܐ. ܟܬܒܐ ܗܘ\nܕܬܓܪܬ ܬܓܪ̈ܬܐ ܥܠ ܦܪܓܡܛܝܐ ܡܠܝܠܬܐ ܘܕܘܓܡܐ ܚܟܡܬܢܝܐ ܩܪܒ ܐܢܐ ܐܟܬܘܒ. ܡܢ ܣܝܡܐ ܕܡܫܒܚܐ\nܡܪܝ ܓܪܝܓܘܪܝܘܣ ܕܗܘ ܐܒܘ ܐܠܦܪܓ ܒܪ ܐܗܪܘܢ.", "ܩܕܡܝܐ ܦܪܘܡܝܘܢ:", "ܕܡܢܐ ܗܘ ܢܝܫܐ ܕܡܟܬܒܢܘܬܐ ܗܕܐ", "ܡܒܪܟ ܐܢ̱ܬ ܡܪܝܐ ܡܪܐ ܡܪ̈ܘܢ ܒܪܘܝܐ ܕܢܘܗܪܐ ܡܬܘܡܝܐ. ܘܡܫܟܚܢܐ ܕܫܟܝܚܘܬ\nܝܬ ܫܡܝܐ. ܙܘܢܝܢ ܝܐܝܒܘܬܐ ܕܠܘܬ ܦܓܥܟ. ܘܠܐ ܬܕܘܢܝܢ ܟܕ ܢܐܪܥܟ. ܕܟܢܝ ܕܢܕܥܟ. ܙܟܢ\nܕܢܫܬܘܕܥܟ. ܥܒܕ ܝܬܝ̈ܢ ܡܢ ܗܢܝܢ ܕܓܡܝܪ̈ܢ. ܘܐܘܣ̈ܝܢ ܡܢ ܗܿܢܝܢ ܕܢܗܝܪ̈ܢ. ܗܘ̈ܢܝܢ ܡܢ\nܗܿܢܘܢ ܕܡܦܪܫܝܢ. ܘܚܘܫ̈ܒܝܢ ܡܢ ܗܿܢܘܢ ܕܩܕܝܫܝܢ. ܐܢ̱ܬ ܗْܘ ܓܝܪ ܝܡܐ ܕܛܝܒܘ̈ܬܐ ܕܠܐ\nܡܬܬܓܝܫ: ܘܬܗܘܡܐ ܕܫܘܟܢ̈ܐ ܕܠܐ ܡܬܬܡܝܫ،ܕܒܪܟ ܒܪ ܟܝܢܟ ܘܪܘܚܟ ܢܦܘܩܐ ܕܡܢܟ. ܡܪܡܪܡܐ ܐܢ̱ܬ\nܓܝܪ ܟܝܢܐ ܐܠܗܝܐ ܠܥܠܡܝܢ. ܘܠܥܠ ܐܝܬܝܟ ܡܢ ܟܠ ܐܩܡܝ̈ܢ. ܒܕ ܠܐ ܡܫܟܚܐ ܡܠܬܐ ܬܪܡܪܡܟ ܐܝܟ\nܕܐܢ̱ܬ ܒܟ ܘܡܢܟ ܡܪܡܪܡ ܐܢ̱ܬ. ܝܕܥܬܟ ܓܝܪ ܝܕܥܬ ܝܕܥ̈ܬܐ ܗܝ. ܘܓܡܝܪܘܬܐ ܕܒܗܿ ܓܡܝܪܘܬ\nܓܡܝܪ̈ܘܬܐ. ܗܝ. ܗܝ ܓܝܪ ܛܒ ܡܢ ܟܠ ܠܩܢܝܗܿ ܡܥܕܐ ܕܬܟܠܠ. ܘܡܠܐ ܕܣܘܟܠܐ ܬܕܠܠ. ܠܐ\nܡܬܚܠܦܢܝܬܐ ܗܝ ܒܚܘ̈ܠܦܝ ܡܘ̈ܙܠܬܐ. ܒܕ ܐܦܠܐ ܐܢܬ ܡܬܚܠܦ ܐܢܬ. ܕܥܠܝܗܿ ܗܐ ܗܫܐ ܡܠܬܐ ܟܕ\nܒܟ ܛܦܣܐ ܡܢܣܝܐ ܠܡܠܬܡ. ܘܗܿܘ ܡܐ ܕܥܠܝܗܿ ܡܢ ܥܬܝ̈ܩܐ ܗܘܬ ܠܡܬܪܥܝܘ،ܟܕ ܒܟ ܡܣܬܝܥܐ ܐܬܝܐ\nܠܡܪܬܡ. ܟܕ ܒܐܘܪܚܐ ܢܩܝܠܬ ܠܦܠܓܐ ܦܐܪܝܦܛܝܩܝܬܐ ܡܬܗܕܝܐ. ܘܒܠܡܐܢܝ̈ܗܿ ܫܦܝܪ̈ܐ ܡܬܠܘܝܐ.\nܘܡܛܠ ܕܠܘ ܙܗܝܪܐ ܕܐܝܟ ܕܐܬܝܐ ܠܬܘ̈ܢܐ ܕܓ̈ܠܐ ܬܬܡܬܚ. ܡܢ ܬܪܥܐ ܒܡܥܠܢ̈ܐ ܠܘܓܝܩܝ̈ܐ ܥܐܠܐ.\nܘܡܢ ܗܕܐ ܠܝܕܥܬܐ ܦܘܣܝܘܠܘܓܝܩܝܬܐ ܡܬܡܢܥܐ. ܐܝܛܐ ܥܠ ܪܘܡܐ ܕܬܐܘܠܘܓܝܐ ܩܝܡܐ. ܘܗܟܢܐ\nܛܪܝܘܦܪܓܡܛܝܐ ܒܝܕ ܢܘܗܪ̈ܐ ܘܡܚܘܝܢ̈ܘܬܐ ܒܡܠܬܐ ܚܙܝܬܐ ܘܡܡܫܚܬܐ ܠܡܠܬܐ ܕܐܝܟ ܗܕܐ ܕܬܐܓܪܬ\nܬܐܓܪ̈ܬܐܡܛܬ ܠܗܿ ܠܡܫܬܡܝܘ ܡܨܡܕܐ. ܟܕ ܠܦܣܝܩܘܬܐ ܙܪܒܬ ܪ̈ܥܝܢܐ: ܘܫܛܝܚܘܬܐ ܡܦܠܗܕܬ\nܣܘܟ̈ܠܐ ܠܗܠ ܫܒܩܐ.", "ܥܘܬܕܐ ܕܩܕܡ ܠܘܓܝܩܝ ܘܕܡܢܐ ܗܘ ܗܢܝܢܐ ܕܡܢܗܿ", "ܟܠ ܝܕܥܬܐ ܐܘ ܡܬܝܩܢܢܘܬܐ ܗܝ ܐܢܗܘ ܕܡܕܪܟܢܘܬܐ ܗܝ ܦܫܝܛܬܐ ܕܗܿܘ ܕܡܬܝܕܥ:\nܐܘ ܗܝܡܢܘܬܐ. ܐܢܗܘ ܕܠܗܿ ܠܡܕܪܟܢܘܬܐ ܦܣܩܐ ܕܣܝܘܡܘܬܐ. ܐܘ ܕܡܪܝܡܢܘܬܐ ܢܩܦ. ܘܟܠ ܚܕܐ ܡܢ\nܗܠܝܢ ܬܪ̈ܬܝܗܝܢ ܐܘ ܐܢܢܩܝܬܐ ܗܝ ܐܢܗܘ ܕܟܝܢܐܝܬ ܗܝ ܠܢ ܕܢܕܥܝܗܿ ܒܠܥܕ ܚܘܫܒܐ. ܚܘܫܒܐ ܕܝܢ\nܐܡܪ ܐ̱ܢܐ ܗܪܟܐ ܠܡܬܬܝܬܝܢܘܬܐ ܕܡܕܥܐ ܡܢ ܗܿܢܝܢ ܕܝܕܝ̈ܥܢ ܠܘܬ ܗܿܢܝܢ ܕܠܐ ܝܕܝ̈ܥܢ. ܐܘ\nܡܬܝܠܦܢܝܬܐ ܐܢܗܘ ܕܒܚܘܫܒܐ ܡܬܩܢܝܐ. ܘܡܬܝܩܢܢܘܬܐ ܡܢ ܐܢܢܩܝܬܐ،ܐܝܟ ܗܿܝ ܕܢܬܝܩܢ ܡܢܝܘܬ\nܐܪܥܐ ܘܡܝ̈ܐ. ܘܡܬܝܠܦܢܝܬܐ: ܐܝܟ ܗܿܝ ܕܢܬܝܩܢ ܡܢܝܘܬ ܡܠܐܟܐ ܐܘ ܢܦܫܐ. ܘܗܝܡܢܘܬܐ ܡܢ\nܐܢܢܩܝܬܐ ܐܝܟ ܗܿܝ ܕܢܗܝܡܢ ܕܟܘܠܐ ܪܒ ܡܢ ܡܢܬܐ. ܘܡܬܝܠܦܢܝܬܐ ܐܝܟ ܗܿܝ ܕܢܗܝܡܢ ܕܠܗܢܐ ܟܠ\nܐܝܬ ܡܫܟܚܢܐ. ܘܝܕܥܬܐ ܡܢ ܐܢܢܩܝܬܐ ܡܢܬܐ ܗܝ ܕܬܚܘܡܐ ܐܢܫܝܐ: ܗܿܝ ܕܐܦ ܡܠܝܠܘܬܐ ܡܬܩܪܝܐ.\nܘܡܛܠ ܗܕܐ ܠܐ ܡܩܒܠܢܝܬܐ ܗܝ ܕܝܬܝܪܘܬܐ ܘܒܨܝܪܘܬܐ. ܗܿܝ ܕܝܢ ܡܬܝܠܦܢܝܬܐ ܒܗ ܪܕܝܐ. ܐ̱ܚܪܢܐ\nܡܢ ܐ̱ܚܪܢܐ ܡܨܐ ܠܡܗܘܐ ܠܦܘܬ ܕܘܪܫܐ ܘܩܛܝܢܘܬ ܚܘܫܒܐ. ܘܠܘ ܟܠܗܝܢ ܐܢܢܩܝ̈ܢ ܘܐܠܐ ܠܐ ܦܠܛܬ\nܠܢ ܝܕܥܬܐ. ܐܦܠܐ ܟܠܗܝܢ ܡܬܝܠܦܢ̈ܝܬܐ ܘܐܠܐ ܠܐ ܡܬܘܡ ܝܠܦܢ. ܒܕ ܠܝܬ ܗܿܝ ܕܡܢܗܿ ܠܗܿܝ\nܕܡܬܝܠܦܐ ܡܬܬܝܬܝܢܢ. ܘܕܓܡܝܪܘܬܐ ܡܢ ܐ̱ܢܫܝܬܐ ܒܝܕܥܬܐ ܗܝ ܡܬܩܢܝܢܝܬܐ ܓܠܝܐ. ܘܐܠܐ ܟܠܗܘܢ\nܓܡܝܪ̈ܐ. ܘܗܝ ܗܕܐ ܒܝܕ ܚܘܫܒܐ ܐܝܟ ܕܐܬܐܡܪ ܡܬܓܪܬܐ ܡܟܢܐ ܕܬܗܘܐ. ܘܗܘ ܗܢܐ ܠܘ ܒܐܡܝܢܘ ܠܐ\nܦܐܕ ܘܐܠܐ ܠܐ ܐܬܕܠܩܒܘ ܠܚܟܝ̈ܡܐ. ܚܘܫ̈ܒܐ ܘܬܪ̈ܥܝܬܐ ܡܢ ܐܢܢܩܝ ܡܕܝܢ ܥܠܬ ܣܢܝܩܘܬܐ. ܘܩܪܬ\nܥܠܬܐ ܠܘܬ ܐܘܪܓܐܢܘܢ ܡܕܡ ܐܘܟܝܬ ܟܢܘܢܬܐ ܡܬܪܨܢܝܬܐ. ܕܒܗܿ ܡܕܥܐ ܟܕ ܡܬܪ̈ܥܝܢܘܬܗ ܢܡܫܘܚ.\nܘܐܝܟ ܕܒܡܣܐܬܐ ܢܬܩܘܠ. ܡܢ ܦܘ̈ܕܐ ܡܡܕ. ܕܠܗܿ ܠܗܿܝ ܕܐܝܟ ܗܕܐ ܠܘܓܝܩܝ ܫܡܐ ܐܬܩܪܝ.", "ܦܘܫܟܐ ܘܫܪܝܐ: ܠܐ ܡܬܐܡܪܐ: ܐܢܗܘ ܕܝܕܥܬܐ ܡܬܝܠܦܢܝܬܐ ܥܠ ܠܘܓܝܩܝ\nܡܣܬܢܩܐ. ܐܦ ܗܝ ܠܘܓܝܩܝ ܡܛܠ ܝܕܥܬܐ ܗܝ ܡܬܝܠܦܢܝܬܐ ܥܠ ܠܘܓܝܩܝ ܐ̱ܚܪܬܐ ܬܣܬܢܩ. ܘܗܿܝ\nܐ̱ܚܪܬܐ ܥܠ ܐ̱ܚܪܬܐ. ܘܗܟܢܐ ܠܠܐ ܣܘܦ. ܒܗܿܝ ܕܐܡܪܝܢܢ ܗܕܐ ܥܠܝܢ ܡܫܬܡܪܐ ܗْܘܬ. ܐܠܘ\nܒܟܘܠܝܘܬܗܿ ܡܬܝܠܦܢܝܬܐ ܗْܘܬ. ܘܟܕ ܡܢܬܐ ܡܢܗܿ ܐܢܢܩܝܬܐ ܗܝ ܐܝܟ ܣܘܠܘܓܝܣܡܘܣ ܡܫܡܠܝܐ.\nܘܡܢܬܐ ܡܢܗܿ ܡܬܝܠܦܢܝܬܐ ܐܝܟ ܣܘܠܘܓܝܣܡܘܣ ܠܐ ܡܫܡܠܝܐ. ܡܢܬܗܿ ܡܬܝܠܦܢܝܬܐ ܒܝܕ ܡܢܬܗܿ\nܐܢܢܩܝܬܐ ܐܢܢܩܐܝܬ ܡܬܝܠܦܐ. ܘܠܘ ܒܝܕ ܠܘܓܝܩܝ ܐ̱ܚܪܬܐ.", "ܢܘܗܪܐ: ܘܡܝܒܠܢܐ ܡܢ ܕܠܘܬ ܡܬܝܩܢܢܘܬܐ ܕܡܬܝܠܦܐ ܬܚܘܡܐ ܘܗܿܘ ܡܐ ܕܠܗܿ\nܕܡܐ ܡܬܟܢܐ. ܗܿܘ ܕܝܢ ܕܠܘܬ ܗܝܡܢܘܬܐ ܕܡܬܝܠܦܐ ܣܘܠܘܓܝܣܡܘܣ ܘܗܿܘ ܡܐ ܕܠܗ ܕܡܐ. ܘܡܛܠ\nܕܡܬܝܩܢܢܘܬܐ ܩܕܝܡܬ ܒܟܝܢܐ ܠܗܝܡܢܘܬܐ ܐܝܬܝܗܿ. ܒܕܠܐ ܡܨܝܐ ܗܕܐ ܠܡܗܘܐ ܐܠܐ ܒܬܪ\nܡܬܝܩܢܢ̈ܝܬܐ ܬܠܬ: ܗܿܘ ܡܢ ܕܥܠܘܗܝ ܗܿܘܐ ܦܣܩܐ ܕܗܿܘ ܕܣܝܡ ܡܬܩܪܐ. ܘܕܗܿܘ ܕܒܗ ܗܿܘܐ ܦܣܩܐ\nܕܗܿܘ ܕܡܬܩܛܪܓ ܡܬܟܢܐ. ܘܕܙܢܐ ܕܝܠܗ ܕܦܣܩܐ. ܐܦ ܒܛܟܣܐ ܙܕܩ ܕܬܬܩܕܡ. ܘܡܢ ܬܚܘܡܐ ܢܫܪܐ.\nܟܕ ܡܩܕܡܝܢܢ ܘܒܩܪܝܢܢ ܠܡܢܘ̈ܬܐ ܕܡܢܗܝܢ ܐܦ ܗܘ ܐܦ ܐܚܝܢ̈ܘܗܝ ܡܬܪܟܒܝܢ.", "ܩܦܠܐܘܢ ܩܕܡܝܐ", "ܥܠ ܒܢ̈ܬ ܩ̈ܠܐ ܦܫܝ̈ܛܬܐ ܘܗܠܝܢ ܚܡܫ ܟܠܢܝ̈ܬܐ:", "ܦܘܠܓܐ: ܫܘܘܕܥܐ ܡܢ ܓܝܪ ܒܪܬ ܩܠܝܐ. ܐܘ ܕܟܠܗ ܗܘ ܣܘܟܠܐ: ܘܫܘܘܕܥܐ ܗܘ\nܕܐܚܘܕܘܬܐ ܐܝܟ ܡܫܘܕܥܢܘܬܐ ܕܫܡܐ ܕܒܪܢܫܐ ܠܚܝܘܬܐ ܡܠܝܠܬܐ. ܐܘ ܕܡܢܬܗ. ܘܫܘܘܕܥܐ ܗܘ\nܕܒܝܬܝܘܬܐ ܐܝܟ ܡܫܘܕܥܢܘܬܐ ܕܫܡܐ ܕܒܝܬܐ ܠܬܛܠܝܠܐ ܐܘ ܠܐܣܬܐ. ܐܘ ܠܗܿܘ ܕܡܢ ܠܒܪ ܥܪܝܨܐܝܬ\nܢܩܝܦ. ܘܫܘܘܕܥܐ ܗܘ ܕܢܩܝܦܘܬܐ ܐܝܟ ܡܫܘܕܥܢܘܬܐ ܕܫܡܐ ܕܬܛܠܝܠܐ ܠܐܣܬܐ. ܘܫܘܘܕܥܐ ܗܘ\nܕܐܚܘܕܘܬܐ ܗܘܝܘ ܡܪܢܝܐ. ܒܕܓܡܝܪܐܝܬ ܝܗܒ ܣܘܟܠܐ. ܗܠܝܢ ܕܝܢ ܬܪܝܢ ܫܐܝ̈ܠܐ ܒܗܿܝ ܕܠܘ\nܓܡܝܪܐܝܬ. ܝܬܝܪ ܕܝܢ ܫܐܝܠܐ ܗܘ ܕܢܩܦܝܘܬܐ. ܒܗܿܝ ܕܠܘ ܠܟܝܢܐ ܕܡܫܬܡܗܢܐ ܐܘ ܕܡܢܬܗ ܡܣܟܠ\nܐܠܐ ܠܟܢܬܐ ܕܡܢ ܠܒܪ.", "ܦܘܠܓܐ: ܟܠ ܒܪܬ ܩܠܐ ܝܚܝܕܝܬܐ. ܐܘ ܣܘܥܪܢܐ ܡܫܘܕܥܐ ܝܚܝܕܝܐ ܐܝܟ ܫܡܗ̈ܐ\nܩܢܘܡܝ̈ܐ. ܐܘ ܣܘܥܪ̈ܢܐ ܣܓܝ̈ܐܐ. ܘܗܢܘܢ ܣܘܥܪ̈ܢܐ ܐܢܗܘ ܕܫܘܝ̈ܝ ܒܐܘܣܝܐ ܐܝܬܝܗܘܢ ܥܡ ܫܡܐ\nܡܬܩܪܝܢ. ܐܢ ܕܝܢ ܠܘ ܫܘܝ̈ܝ ܒܐܘܣܝܐ ܫܘܝ̈ܝ ܫܡܐ ܡܬܩܪܝܢ. ܘܗܠܝܢ ܡܢ ܐܝܟ ܡܫܘܬܦܘܬܐ\nܕܒܪܢܫܐ ܘܬܘܪܐ ܒܫܡܐ ܐܟܚܕ ܘܬܚܘܡܐ ܕܚܝܘܬܐ. ܗܠܝܢ ܕܝܢ ܐܝܟ ܡܫܘܬܦܘܬܐ ܕܡܕܥܐ ܘܣܝܦܐ ܘܣܡܐ\nܒܫܡܐ ܕܚܪܝܦܘܬܐ. ܒܢ̈ܬ ܩ̈ܠܐ ܕܝܢ ܣܓܝ̈ܐܬܐ: ܐܘ ܣܘܥܪ̈ܢܐ ܬܘܒ ܣܓܝ̈ܐܐ ܡܫܘ̈ܕܥܢ ܘܡܬܩܪ̈ܝܢ\nܐ̱ܚܪ̈ܢܝܝ ܫܡܐ. ܐܘ ܣܘܥܪܢܐ ܝܚܝܕܝܐ ܘܡܬܩܪ̈ܝܢ ܣܓܝ̈ܐܝ ܫܡܐ. ܘܗܠܝܢ ܡܢ ܐܝܟ ܟܠ ܚܕ ܡܢ\nܫܡܗ̈ܐ ܕܐܣܛܘܟ̈ܣܐ ܠܟܠ ܚܕ ܡܢܗܘܢ. ܗܠܝܢ ܕܝܢ ܐܝܟ ܫܡܗ̈ܐ ܡܫܪ̈ܬܚܐ ܟܐܦܐ ܠܡ ܘܫܘܥܐ ܘܛܪܢܐ\nܠܐܘܣܝܐ ܩܫܝܬܐ. ܐܝܬ ܓܝܪ ܘܙܢܐ ܡܨܥܝܐ ܕܒܝܢܬ ܫܘܝ̈ܝ ܫܡܐ ܘܥܡ ܫܡܐ. ܒܗܿܝ ܕܐܦܠܐ ܟܘܠܢܐܝܬ\nܢܘܟܪܝܝܢ ܒܟܝܢܐ ܕܥܠܘܗܝ ܡܫܘܕܥ ܫܡܐ. ܘܐܦܠܐ ܟܘܠܢܐܝܬ ܡܫܘܬܦܝܢ ܘܫܘܝܢ. ܘܗܠܝܢ ܡܢ ܐܝܟ\nܣܘܣܝܐ. ܘܓܕܫܐ ܕܥܠܝܗܘܢ ܫܡܐ ܕܗܿܘ ܕܐܝܬܘܗܝ ܡܬܩܛܪܓ. ܠܐ ܕܝܢ ܒܪܡ ܫܘܝܐܝܬ. ܐܠܐ ܝܬܝܪܐܝܬ\nܡܢ ܥܠ ܗܿܝ. ܒܨܝܪܐܝܬ ܕܝܢ ܥܠ ܗܿܘ.", "ܢܘܗܪܐ ܘܦܘܠܓܐ: ܘܡܛܠ ܕܫܡܗ̈ܐ ܐܝܬ ܐܡܬܝ ܕܡܢ ܐ̱ܚܪ̈ܢܐ ܠܐܚܪ̈ܢܐ ܡܬܝܙܦܝܢ\nܐܛܘܡܘܠܘܓܝ̈ܐ ܡܬܟܢܝܢ. ܘܗܢܘܢ ܗܠܝܢ ܐܘ ܠܗܿܘ ܕܡܢܗ ܐܬܝ̈ܝܢ ܝܬܝܪܐܝܬ ܡܫܘܕܥܝܢ. ܐܝܟ ܫܡܐ\nܕܐܪܝܐ ܠܡܠܟ ܚܝܘ̈ܬܐ. ܐܘ ܠܗܿܘ ܕܠܗ. ܐܝܟ ܒܪܬ ܩܠܐ ܕܩܢܝܢܐ ܠܚܡܪܐ. ܘܗܢܘܢ ܬܘܒ ܗܠܝܢ ܐܘ\nܠܘܬ ܓܘܐ ܐܢܘܢ ܡܬܚܫܚ̈ܢܐ. ܐܝܟ ܗܠܝܢ ܕܠܬܚܘܝ ܐܬܢܣܒܘ. ܐܘ ܠܘܬ ܕܝܠܢ̈ܝܐ. ܘܗܠܝܢ ܐܝܟ ܒܪܬ\nܩܠܐ ܕܓܢܣܐ ܠܘܬ ܠܘܓܝ̈ܩܘ. ܐܘ ܕܐܣܪܐ ܠܘܬ ܓܪ̈ܡܛܝܩܘ.", "ܦܘܠܓܐ: ܟܠ ܒܪܬ ܩܠܐ ܐܘ ܡܫܘܕܥܐ ܡܢܬܗܿ ܡܕܡ ܟܕ ܡܬܦܪܫܐ: ܐܘ ܠܐ ܡܫܘܕܥܐ.\nܘܗܿܝ ܩܕܡܝܬܐ. ܐܘ ܠܡܢܬܐ ܡܢ ܣܘܥܪܢܗܿ ܡܫܘܕܥܐ ܘܡܬܟܢܝܐ ܒܪܬ ܩܠܐ ܡܪܟܒܬܐ ܦܫܝܛܐܝܬ\nܘܡܐܡܪܐ ܘܦܪܘܛܣܝܣ ܐܝܟ ܗܿܝ ܕܒܪܢܫܐ ܡܗܠܟ: ܐܘ ܠܘ ܠܡܢܬܐ ܡܢ ܣܘܥܪܢܗܿ ܘܡܬܟܢܝܐ ܡܪܟܒܬܐ\nܦܫܝܛܬ ܣܘܟܠܐ. ܐܝܟ ܗܿܝ ܕܐܠܡܘܕܕ ܘܡܪܢܥܡܗ. ܘܗܿܝ ܕܠܐ ܡܫܘܕܥܐ ܡܢܬܗܿ ܡܕܡ ܦܫܝܛܬܐ\nܦܫܝܛܐܝܬ ܡܬܩܪܝܐ. ܐܟܙܢܐ ܕܣܘܩܪܛܝܣ ܘܦܠܛܘܢ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܟܕ ܐܡܪܝܢܢ ܕܒܪܢܫܐ ܗܠܟܐ ܐܝܬܘܗܝ. ܐܢ ܫܘܝܢ\nܘܒܪܢܫܐ ܘܗܠܟܐ. ܠܡܢܐ ܗܢܐ ܗܿܘ ܕܣܝܡ. ܗܿܘ ܕܝܢ ܗܿܘ ܕܡܬܩܛܪܓ ܢܗܘܐ ܕܝܠܢܐܝܬ. ܐܢ ܕܝܢ\nܢܘܟܪܝܝܢ ܐܝܟܢܐ ܬܘܒ ܫܪܝܪ ܕܢܗܘܐ ܣܘܥܪܢܐ ܡܕܡ ܗܿܘ ܡܐ ܕܢܘܟܪܝ ܠܗ. ܐܘ ܢܫܪ ܥܠܘܗܝ\nܟܘܢܝܗ. ܒܗܿܝ ܕܐܡܪܝܢܢ ܕܡܕܡ ܐ̱ܚܪܢܐ ܬܠܝܬܝܐ ܠܒܪ ܡܢ ܗܠܝܢ ܕܩܛܠܒܬ ܒܥܝܢܢ. ܒܡܠܬܢ ܗܿܝ\nܕܐܡܪܐ ܕܒܪܢܫܐ ܗܠܟܐ ܐܝܬܘܗܝ ܗ̄ ܕܟܝܢܐ ܗܿܘ ܕܥܠܘܗܝ ܫܪܝܪ ܟܘܢܝܐ ܕܒܪܢܫܐ. ܥܠܘܗܝ ܟܕ\nܥܠܘܗܝ. ܘܗܿܘ ܕܗܠܟܐ ܫܪܝܪ. ܠܐ ܕܟܝܢܐ ܕܒܪܢܫܐ ܟܝܢܐ ܕܢܘܟܪܝ ܠܗ ܐܝܬܘܗܝ. ܐܘ ܕܗܘ ܟܕ ܗܘ\nܗܿܘ ܐܝܬܘܗܝ. ܘܗܟܢܐ ܘܠܐ ܚܕܐ ܫܪܝܪܘܬܐ ܓܕܫܐ.", "ܦܘܠܓܐ: ܟܠ ܒܪܬ ܩܠܐ ܦܫܝܛܬܐ. ܐܘ ܒܗܿ ܐܣܝܪ ܣܘܟܠܗܿ ܐܘ ܒܐܚܪܝܢ ܐܣܝܪ\nܣܘܟܠܗܿ. ܘܗܿܝ ܩܕܡܝܬܐ ܐܢ ܠܐ ܡܫܘܕܥܐ ܙܒܢܐ ܫܡܐ ܡܬܩܪܝܐ. ܐܟܙܢܐ ܕܒܪܢܫܐ. ܐܢܕܝܢ ܡܫܘܕܥܐ\nܡܠܬܐ ܐܝܟ ܗܿܝ ܕܗܠܟ. ܘܗܿܝ ܕܒܐܚܪܝܢ ܐܣܝܪ ܣܘܟܠܗܿ ܐܣܪܐ ܡܬܩܪܝܐ ܐܝܟ ܗܿܝ ܕܡܛܠ ܕܝܢ\nܓܝܪ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܝܘܡܢ ܘܠܡܚܪ ܘܐܫܬܩܕܝ ܟܕ ܫܡܗ̈ܐ ܐܢܘܢ ܙܒܢܐ\nܡܫܘܕܥܝܢ. ܘܬܘܒ ܐܢ ܫܡܐ ܠܐ ܡܫܘܕܥ ܙܒܢܐ. ܐܦܠܐ ܫܡ ܙܒܢܐ ܢܫܘܕܥ ܙܒܢܐ. ܒܗܿܝ ܕܐܡܪܝܢܢ\nܕܠܐ ܦܣܩܢܢ ܕܫܡܐ ܠܐ ܢܗܘܐ ܫܡܐ ܠܙܒܢܐ ܐܘ ܠܡܢܘ̈ܬ ܙܒܢܐ. ܐܠܐ ܕܠܐ ܥܡ ܙܒܢܐ ܐܘ ܒܝܕ ܙܒܢܐ\nܡܫܘܕܥ ܗܿܘ ܡܐ ܕܡܫܘܕܥ.", "ܢܘܗܪܐ: ܘܫܡܐ ܡܢ ܐܝܟ ܕܒܣܘܓܐܐ ܣܝܡ. ܡܠܬܐ ܕܝܢ ܡܬܩܛܪܓܐ. ܐܝܬ ܕܝܢ ܐܡܬܝ\nܕܐܦ ܗܿܘ ܡܢ ܢܬܩܛܪܓ ܗܿܝ ܕܝܢ ܬܬܣܝܡ. ܒܪܡ ܥܡ ܡܠܘܬܘܬ ܡܠܬܐ ܘܐܦܢ ܪܡܙܢܝܐ. ܐܝܟ ܗܿܝ\nܕܗܿܘ ܕܡܗܠܟ ܚܝܘܬܐ ܗܘ.", "ܦܘܠܓܐ: ܟܠ ܒܪܬ ܩܠܐ ܐܘ ܥܠ ܣܓܝ̈ܐܐ ܡܟܢܐ ܕܬܬܩܛܪܓ ܘܡܬܟܢܝܐ ܟܠܢܝܬܐ\nܐܟܙܢܐ ܕܚܝܘܬܐ ܐܘ ܚܘܪܐ. ܐܘ ܠܘ ܥܠ ܣܓܝ̈ܐܐ ܘܡܬܟܢܝܐ ܡܢܬܝܬܐ ܐܟܙܢܐ ܕܣܘܩܪܛܝܣ.", "ܢܘܗܪܐ: ܘܒܪܬ ܩܠܐ ܡܢ ܟܠܢܝܬܐ. ܠܘ ܠܗܿܝ ܒܠܚܘܕ ܙܕܩ ܠܡܪܢܐ. ܕܟܠܗܘܢ ܐܘ\nܣܘܓܐܗܘܢ ܕܗܿܢܘܢ ܕܠܗܿ ܒܡܥܒܕܢܘܬܐ ܫܟܝܚܝܢ. ܐܠܐ ܘܠܟܠ ܒܪܬ ܩܠܐ ܐܝܕܐ ܕܗܝ ܡܬܝܩܢܢܘܬ\nܣܘܟܠܗܿ ܠܐ ܟܠܝܐ ܡܢ ܗܿܝ ܕܢܫܬܘܬܦܘܢ ܒܗܿ ܣܓܝ̈ܐܐ. ܘܐܦܢ ܠܐ ܢܫܬܟܚܘܢ ܒܣܘܥܪܢܐ ܗܢܘܢ\nܣܓܝ̈ܐܐ. ܒܕܓܘܢ ܐܫܬܐ ܡܫܬܟܚܝܢ ܙܢܝ̈ܐ ܕܣܘܟܠܐ ܟܠܢܝܐ. ܒܗܿܝ ܕܐܡܪܝܢܢ ܗܘ ܟܠܢܝܐ. ܐܘ ܡܢ\nܐܢܢܩܝ ܕܠܐ ܢܫܬܟܚ. ܐܝܟ ܐܠܗܐ ܐ̱ܚܪܢܐ ܠܒܪ ܡܢ ܡܪܐ ܟܠ ܣܓܝܕܐ. ܐܘ ܠܐ ܡܢ ܐܢܢܩܝ ܕܠܐ\nܢܫܬܟܚ. ܘܗܘ ܗܢܐ ܐܘ ܠܐ ܫܟܝܚ. ܐܦܢ ܡܬܡܨܝܢܐ ܗܘ. ܐܝܟ ܝܡܐ ܡܢ ܙܝܘܓ ܘܛܘܪܐ ܡܢ ܩܪܟܕܢܐ.\nܐܘ ܫܟܝܚ. ܘܗܘ ܗܢܐ ܐܘ ܚܕ ܗܘ ܒܠܚܘܕ ܐܘ ܝܬܝܪ ܡܢ ܚܕ. ܘܗܿܘ ܩܕܡܝܐ ܐܘ ܡܢ ܐܢܢܩܝ ܕܠܐ\nܢܫܬܟܚ ܟܝܢܐ ܐ̱ܚܪܢܐ ܕܕܡܐ ܠܗ ܐܝܟ ܐܠܗܐ ܫܘܒܚܐ ܠܛܝܒܘܬܗ. ܐܘ ܠܐ ܡܢ ܐܢܢܩܝ ܕܠܐ ܢܫܬܟܚ:\nܐܝܟ ܫܡܫܐ ܠܦܘܬ ܪܥܝܢ ܐܝܢܐ ܕܡܬܡܨܝܢܝܬܐ ܕܐܢ ܫܟܝܚܘܬ ܫܡܫܐ ܐ̱ܚܪܬܐ. ܘܗܿܘ ܕܬܪܝܢ ܐܘ\nܡܣܝܟܬܐ ܗܝ ܗܝ ܣܓܝܐܘܬܐ ܐܝܟ ܟܘܟ̈ܒܐ ܕܒܪܩܝܥܐ. ܐܘ ܠܐ ܡܣܝܟܬܐ ܗܝ ܐܝܟ ܢܦܫ̈ܬܐ ܡܠܝ̈ܠܬܐ.", "ܢܘܗܪܐ: ܘܡܢܬܝܐ ܡܢ ܡܬܐܡܪ ܠܟܠ ܨܒܘ ܐܝܕܐ ܕܗܝ ܡܬܝܩܢܢܘܬ ܣܘܟܠܗܿ ܟܠܝܐ\nܡܢ ܗܿܝ ܕܢܫܬܘܬܦܘܢ ܒܗܿ ܣܓܝ̈ܐܐ ܐܝܟ ܣܘܟܠ ܣܘܩܪܛܝܣ. ܡܬܐܡܪ ܕܝܢ ܬܘܒ ܡܢܬܝܐ ܘܠܟܠ ܨܒܘ\nܐܝܕܐ ܕܬܚܝܬ ܟܝܢܐ ܡܕܡ ܕܟܠܢܝ ܡܢܗܿ ܡܬܛܟܣܐ. ܘܐܦܢ ܟܠܢܝܬܐ ܡܕܡ ܐܝܬܝܗܿ ܐܦ ܗܝ ܒܟܝܢܗܿ.\nܘܒܗܿܘ ܡܢ ܙܢܐ ܩܕܡܝܐ ܡܢ̈ܬܝܐ ܡܪ̈ܢܝܐ ܡܬܩܪܝܢ ܣܘܥܪ̈ܢܐ. ܒܗܢܐ ܕܝܢ ܕܬܪܝܢ ܡܢ̈ܬܝܐ\nܦܚܡ̈ܝܐ ܘܐܚܝܢ̈ܝܐ. ܦܪܝܫܝܢ ܕܝܢ ܡܢ ܚܕܕ̈ܐ ܒܓܘܢܝܘܬܐ ܘܕܝܠܢܝܘܬܐ. ܒܗܿܝ ܕܟܠ ܡܢܬܝܐ\nܡܪܢܝܐ ܐܘܟܝܬ ܩܢܘܡܐ. ܡܢܬܝܐ ܗܘ ܬܘܒ ܐܚܝܢܝܐ. ܗ̄. ܒܦܚܡܐ ܕܐܕܫܗ. ܣܘܩܪܛܝܣ ܓܝܪ ܟܕ\nܡܢܬܝܐ ܗܘ ܡܪܢܝܐ ܒܣܘܟܠܗ. ܡܢܬܝܐ ܗܘ ܬܘܒ ܐܚܝܢܝܐ ܒܦܚܡܐ ܕܐܕܫܐ ܕܒܪܢܫܐ. ܠܘ ܕܝܢ ܬܘܒ ܟܠ\nܡܢܬܝܐ ܐܚܝܢܝܐ ܡܢܬܝܐ ܗܘ ܐܦ ܡܪܢܝܐ. ܒܪܢܫܐ ܓܝܪ ܟܕ ܡܢܬܝܐ ܗܘ ܐܚܝܢܝܐ ܒܦܚܡܐ ܕܚܝܘܬܐ\nܕܓܘܢܝܐ ܡܢܗ ܠܘ ܡܢܬܝܐ ܗܘ ܡܪܢܝܐ ܣܘܟܠܗ. ܐܠܐ ܟܠܢܝܐ.", "ܦܘܠܓܐ: ܟܠ ܒܪܬ ܩܠܐ ܦܫܝܛܬܐ. ܐܘ ܡܢܬܐ ܗܝ ܕܗܿܘ ܡܐ ܕܥܠܘܗܝ ܡܬܩܛܪܓܐ\nܘܐܘܣܝܝܬܐ ܡܬܟܢܝܐ ܐܝܟ ܙܢܐ ܕܚܝܐ ܘܡܠܝܠܐ ܕܡܢܘ̈ܬܐ ܐܢܘܢ ܕܒܪܢܫܐ. ܘܡܛܠ ܗܕܐ ܠܐ ܡܬܘܡ\nܒܪܢܫܐ ܡܨܝܐ ܠܡܬܪܢܝܘ ܡܢ ܩܕܡ ܕܠܗܘܢ ܢܬܪܢܐ. ܐܟܡܐ ܓܝܪ ܕܒܣܘܥܪܢܐ ܡܢܬܐ ܩܕܝܡܐ ܠܟܘܠܐ:\nܒܗܿ ܒܕܡܘܬܐ ܘܒܚܘܫܒܐ ܙܕܩ ܕܬܬܩܕܡ. ܐܘ ܠܘ ܡܢܬܐ ܗܝ ܕܗܿܘ ܕܥܠܘܗܝ ܡܬܩܛܪܓܐ. ܐܠܐ ܡܢ ܠܒܪ\nܠܗ ܢܩܝܦܐ. ܘܡܬܟܢܝܐ ܓܕܫܢܝܬܐ ܐܝܟ ܚܘܪܐ ܕܡܬܩܛܪܓ ܥܠ ܒܪܢܫܐ. ܢܘܗܪܐ: ܡܥܕܝܢ ܓܝܪ ܘܐܘܣܝܐ\nܠܡܐܡܪ ܠܟܠ ܨܒܘ ܐܝܕܐ ܕܠܗܿܘ ܕܣܝܡ ܒܗܿܝ ܕܗܘ ܐܝܬܘܗܝ ܢܩܝܦܐ. ܐܝܟ ܦܛܫܘܬܐ ܠܢܚܝܪܐ.\nܦܪܝܫܝܢ ܕܝܢ ܬܪ̈ܝܗܘܢ ܙܢܝ̈ܐ ܕܐܘܣܝܐ ܒܗܿܝ ܕܗܿܘ ܡܢ ܒܬܚܘܡܐ ܡܬܢܣܒ ܕܗܿܘ ܕܣܝܡ. ܗܢܐ ܕܝܢ\nܒܬܚܘܡܗ ܕܝܠܗ ܡܬܢܣܒ ܗܿܘ ܕܣܝܡ. ܗܿܘ ܓܝܪ ܕܠܡܬܚܡܘ ܗܿܡܣ ܠܦܛܫܘܬܐ. ܘܠܐ ܣܟ ܡܨܐ ܠܡܐܡܪܗܿ\nܐܠܐ ܕܛܠܝܚܘܬܐ ܡܕܡ ܢܚܝܪܝܬܐ ܐܝܬܝܗܿ", "ܦܘܠܓܐ: ܗܿܘ ܕܡܩܦ ܠܗܿܘ ܕܣܝܡ ܢܩܝܦ. ܠܘ ܐܝܟ ܡܢܬܐ ܡܩܝܡܢܝܬܐ ܕܟܝܢܐ ܐܘ\nܐܢܢܩܐܝܬ ܠܗ ܢܩܝܦ. ܐܘ ܠܘ ܐܢܢܩܐܝܬ. ܘܗܿܘ ܩܕܡܝܐ ܐܘ ܒܝܕ ܡܨܥܝܐ ܢܩܝܦ ܐܘ ܠܘ ܒܝܕ\nܡܨܥܝܐ. ܘܗܿܘ ܩܕܡܝܐ ܐܘ ܒܝܕ ܡܨܥܝܐ ܕܓܘܢܝ ܡܢ ܗܿܘ ܕܣܝܡ. ܐܘ ܒܝܕ ܡܨܥܝܐ ܕܕܝܠܢܝ ܡܢܗ.\nܐܘ ܒܝܕ ܡܨܥܝܐ ܕܫܘܐ ܠܗ. ܘܗܿܘ ܩܕܡܝܐ ܐܝܟ ܢܩܝܦܘܬ ܪܓܫܬܐ ܠܒܪܢܫܐ ܒܡܨܥܝܘܬܐ ܕܚܝܘܬܐ.\nܗܿܘ ܕܝܢ ܕܬܪܝܢ ܐܝܟ ܢܩܝܦܘܬ ܓܚܘܟܘܬܐ ܠܚܝܘܬܐ ܒܡܨܥܝܘܬܐ ܕܒܪܢܫܐ. ܗܿܘ ܕܝܢ ܕܬܠܬܐ: ܐܝܟ\nܢܩܝܦܘܬ ܓܚܘܟܘܬܐ ܠܒܪܢܫܐ ܒܡܨܥܝܘܬ ܡܬܕܡܪܢܘܬܐ. ܗܿܘ ܕܝܢ ܕܒܠܥܕ ܡܨܥܝܐ ܢܩܝܦ ܗܘ ܡܪܢܐܝܬ\nܢܩܦܝܐ ܐܢܢܩܝܐ ܡܬܟܢܐ. ܘܗܢܐ ܐܝܟ ܢܩܝܦܘܬ ܡܬܕܡܪܢܘܬܐ ܠܒܪܢܫܐ. ܒܗܿܝ ܕܟܕ ܡܫܬܐܠܝܢܢ ܕܡܛܠ\nܡܢܐ ܒܪܢܫܐ ܡܬܕܡܪ. ܡܛܠ ܕܒܪܢܫܐ ܗܘ ܡܦܢܝܢ ܚܢܢ. ܘܠܘ ܡܛܠ ܕܡܕܡ ܐ̱ܚܪܝܢ. ܗܿܘ ܕܝܢ ܕܠܘ\nܐܢܢܩܐܝܬ ܢܩܝܦ ܐܘ ܒܚܘܫܒܐ ܗܘ ܒܠܚܘܕ ܡܫܢܝܢܐ. ܘܗܢܐ ܐܝܟ ܐܘܟܡܘܬ ܟܘܫܝܐ. ܐܘ ܒܣܘܥܪܢܐ\nܬܘܒ. ܘܗܘ ܗܢܐ ܐܘ ܡܫܘܚܪܢܐܝܬ ܡܫܢܐ ܐܘ ܡܣܪܗܒܐܝܬ: ܘܟܠ ܚܕ ܡܢܗܘܢ ܐܘ ܕܠܝܠܐܝܬ ܐܘ\nܥܛܠܐܝܬ. ܘܡܫܘܚܪܐ ܕܕܠܝܠܐܝܬ ܡܫܢܐ ܐܝܟ ܛܠܝܘܬܐ. ܗܿܘ ܕܝܢ ܕܥܛܠܐܝܬ ܐܝܟ ܐܫܬܐ ܐܩܛܝܩܘܣ.\nܡܣܪܗܒܐܝܬ ܕܝܢ ܕܠܝܠܐܝܬ ܡܫܢܐ ܐܝܟ ܐܫܬ ܝܘܡܐ. ܗܿܘ ܕثܢ ܕܥܛܠܐܝܬ ܐܝܟ ܐܫܬܐ ܦܪܢܝܛܝܣ.", "ܢܘܗܪܐ: ܡܢܝܘܬܐ ܡܢ ܓܝܪ ܕܣܘܥܪ̈ܢܐ ܡܕܡ ܗܝ ܐ̱ܚܪܝܢ ܣܛܪ ܡܢ ܐܝܬܘܬܗܘܢ\nܐܘܟܝܬ ܫܟܝܚܘܬܗܘܢ. ܒܗܿܝ ܕܙܒܢ̈ܝܢ ܣܓܝ̈ܐܢ ܟܕ ܡܢܝܘܬܐ ܡܕܡ ܐܘܟܝܬ ܟܝܢܐ ܝܕܥܝܢܢ. ܕܐܢ\nܐܪܐ ܐܝܬܘܗܝ ܠܘ ܚܬܝܬܐܝܬ ܝܕܥܝܢܢ. ܘܕܗܿܘ ܕܝܕܝܥ ܐ̱ܚܪܢܐ ܗܘ ܡܢ ܗܿܘ ܕܠܐ ܝܕܝܥ ܓܠܝܐ.\nܒܕܓܘܢ ܟܠ ܢܩܦܝܐ ܐܘ ܠܡܢܝܘܬܗ ܕܣܘܥܪܢܐ ܢܩܝܦ. ܐܘ ܠܫܟܝܚܘܬܗ. ܘܗܿܘ ܩܕܡܝܐ ܐܝܟ ܟܬܘܒܘܬܐ\nܠܒܪܢܫܐ. ܗܿܘ ܕܝܢ ܕܬܪܝܢ ܐܝܟ ܐܘܟܡܘܬܐ ܠܟܘܫܝܐ.", "ܦܘܠܓܐ: ܘܒܪܬ ܩܠܐ ܡܢ ܐܘܣܝܝܬܐ ܒܙܢܐ ܗܿܘ ܩܕܡܝܐ. ܐܘ ܠܡܫܡܠܝܘܬ ܡܢܝܘܬܐ\nܓܘܢܝܬܐ ܡܫܘܕܥܐ. ܘܗܝ ܗܕܐ ܐܢ ܥܠ ܡܫܚ̈ܠܦܝ ܒܟܝܢܐ ܡܬܩܛܪܓܐ ܓܢܣܐ ܡܬܩܪܝܐ. ܐܢܕܝܢ ܥܠ\nܫܘܝ̈ܝ ܒܟܝܢܐ. ܐܕܫܐ. ܘܬܪ̈ܝܗܘܢ ܒܗܿܝ ܕܡܢܐ ܡܬܩܛܪܓܝܢ. ܐܘ ܠܡܫܡܠܝܘܬ ܡܢܝܘܬܐ. ܕܝܠܢܝܬܐ\nܡܫܘܕܥܐ. ܘܗܝ ܗܕܐ ܫܘܚܠܦܐ ܡܬܩܪܝܐ. ܘܒܗܿܝ ܕܐܝܢܐ ܡܬܩܛܪܓ. ܘܒܪܬ ܩܠܐ ܬܘܒ ܓܕܫܢܝܬܐ. ܐܘ\nܥܠ ܡܫܘ̈ܬܦܝ ܒܟܝܢܐ ܠܚܘܕ ܡܟܢܐ ܕܬܬܩܛܪܓ ܘܕܝܠܝܬܐ ܡܬܟܢܝܐ. ܐܘ ܠܘ ܥܠ ܗܠܝܢ ܒܠܚܘܕ ܘܓܕܫܐ\nܓܘܢܝܐ ܡܬܟܢܝܐ ܘܡܢ ܗܢܐ ܦܘܠܓܐ ܐܬܝܠܕܬ ܠܢ ܚܡܝܫܝܘܬ ܙܢܝ̈ܐ ܕܒܢ̈ܬ ܩ̈ܠܐ ܟܠܢ̈ܝܬܐ: ܓܢܣܐ\nܠܡܐܡܪ ܘܐܕܫܐ ܘܫܘܚܠܦܐ ܘܕܝܠܝܬܐ ܘܓܕܫܐ.", "ܪܘܥܐ ܘܐ̱ܢܫ̈ܝܢ ܦܝܓ̈ܢܐ ܘܕܒܫܡܐ ܠܘܓܝ̈ܩܘ. ܟܕ ܫܡܥܘܗܝ ܠܦܝܠܣܘܦܐ ܕܐܡܪ\nܕܓܢܣܐ ܠܡ ܒܗܿܝ ܕܡܢܐ ܥܠ ܐܕܫ̈ܐ ܡܬܩܛܪܓ. ܐܣܒܪܘ ܕܐܦ ܥܠ ܟܠ ܚܕ ܚܕ ܡܢ ܐܕܫ̈ܐ ܕܝܠܢܐܝܬ\nܒܗܿܝ ܕܡܢܐ ܡܬܩܛܪܓ. ܘܗܟܢܐ ܐܟܬܒܘ ܘܐܠܦܘ. ܘܡܢ ܩܘܫܬܐ ܦܕܘ. ܐܝܟܢܐ ܓܝܪ ܠܐ ܝܕܥܝܢ ܕܒܪܬ\nܩܠܐ ܗܝ ܕܡܢܐ ܒܟܠ ܠܟܣܝܣ. ܡܫܐܠܢܝܬܐ ܗܝ. ܘܠܡܫܡܠܝܘܬ ܡܢܝܘܬܐ ܕܡܕܡ ܬܒܥܐ. ܘܟܕ ܓܢܣܐ ܠܘ\nܡܫܡܠܝܘܬ ܡܢܝܘܬܐ ܗܘ ܕܟܠ ܚܕ ܚܕ ܡܢ ܐܕܫ̈ܐ. ܐܠܐ ܡܢܬܐ ܡܢܗܿ. ܒܗܿܝ ܕܐܝܬ ܡܢܬܐ ܐ̱ܚܪܬܐ\nܕܗܝ ܗܝ ܫܘܚܠܦܐ. ܕܥܠܝܗܿ ܘܠܐ ܣܟ ܓܢܣܐ ܡܫܘܕܥ. ܐܝܟܢܐ ܥܠ ܟܠ ܚܕ ܚܕ ܡܢܗܘܢ ܕܝܠܢܐܝܬ\nܒܗܿܝ ܕܡܢܐ ܡܟܢ ܠܡܬܩܛܪܓܘ ܥܠ ܟܠܗܘܢ ܕܝܢ ܐܟܚܕܐ ܒܗܿܝ ܕܡܢܐ ܡܬܩܛܪܓ. ܒܗܿܝ ܕܡܫܠܡܠܝܘܬ\nܡܢܝܘܬܐ ܓܘܢܝܬܐ ܕܟܠܗܘܢ ܡܫܘܕܥ. ܒܙܢܐ ܕܡܫܘܕܥܢܘܬ ܟܘܠܐ ܥܠ ܡܢܘ̈ܬܐ.", "ܦܘܠܓܐ: ܒܕܓܘܢ ܒܪܬ ܩܠܐ ܕܡܪܢܐܝܬ ܒܗܿܝ ܕܡܢܐ ܡܬܩܛܪܓܐ ܐܘ ܓܘܢܐܝܬ ܒܠܚܘܕ\nܘܠܘ ܕܝܠܢܐܝܬ ܡܨܝܐ ܕܬܬܐܡܪܝ. ܐܝܟ ܓܢܣܐ ܥܠ ܐܕܫ̈ܐ. ܐܘ ܕܝܠܢܐܝܬ ܒܠܚܘܕ ܐܝܟ ܬܚܘܡܐ ܥܠ\nܡܬܬܚܡܢܐ. ܐܘ ܓܘܢܐܝܬ ܘܕܝܠܢܐܝܬ. ܐܝܟ ܐܕܫ̈ܐ ܥܠ ܩܢܘ̈ܡܐ ܝܚ̈ܝܕܝܐ. ܥܠ ܟܠܗܘܢ ܓܝܪ\nܓܘܢܐܝܬ ܟܕ ܡܫܬܐܠܝܢܢ ܕܡܢܐ ܐܝܬܝܗܘܢ. ܒܢܝܢ̈ܫܐ ܡܦܢܝܢܢ. ܒܗܿ ܒܕܡܘܬܐ ܬܘܒ ܘܥܠ ܚܕ\nܒܠܚܘܕܘܗܝ. ܒܪܢܫܐ ܓܝܪ ܡܫܡܠܝܘܬ ܡܢܝܘܬܐ ܕܟܠܗܘܢ ܐܟܚܕܐ. ܘܕܟܠ ܚܕ ܚܕ ܡܢܗܘܢ ܕܝܠܢܐܝܬ\nܡܫܘܕܥ. ܒܗܿܝ ܕܘܠܐ ܚܕܐ ܐܝܬ ܡܢܬܐ ܐܘܣܝܝܬܐ ܠܣܘܩܪܛܝܣ. ܗܿܝ ܐܝܕܐ ܕܠܘ ܐܦ ܘܠܦܠܛܘܢ\nܘܠܕܫܪܟܐ ܐܝܬ.", "ܬܐܘܪܝܐ ܕܥܠ ܓܢܣܐ", "ܘܓܢܣܐ ܡܢ ܡܬܪܫܡ ܕܐܝܬܘܗܝ ܟܠܢܝܐ. ܗܿܘ ܕܥܠ ܣܓܝ̈ܐܐ ܕܡܫܚܠܦܝܢ ܒܐܕܫܐ.\nܒܗܿܝ ܕܡܢܐ ܡܕܡ ܡܬܩܛܪܓ. ܘܒܪܬ ܩܠܐ ܡܢ ܕܟܠܢܝܐ ܓܢܣܢܐܝܬ ܥܠ ܚܡܫܬܝܗܘܢ ܡܬܩܛܪܓܐ.\nܘܦܘܪܫܢܐ ܩܕܡܝܐ ܡܢ ܐܕܫܐ ܦܪܫ ܠܗ. ܗܿܘ ܕܝܢ ܕܬܪܝܢ ܡܢ ܬܠܬܐ ܕܫܪܟܐ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܒܪܬ ܩܠܐ ܗܝ ܕܟܠܢܝܬܐ ܒܗܿܝ ܕܓܢܣܐ ܕܗܠܝܢ\nܚܡܫ ܐܝܬܝܗܿ. ܓܢܣܐ ܡܕܡ ܡܬܚܡܐ ܐܝܬܝܗܿ. ܘܓܢܣܐ ܬܘܒ ܕܚܕܐ ܗܘ ܡܢ ܗܠܝܢ ܚܡܫ. ܓܢܣܐ ܗܘ\nܦܫܝܛܐܝܬ. ܒܗܿܝ ܕܠܐ ܒܡܕܡ ܡܬܚܡܐ ܓܢܣܢܝܘܬܗ. ܡܕܝܢ ܓܘܢܝܐ ܙܕܩ ܕܢܗܘܐ ܡܢ ܓܢܣܐ ܕܝܠܗܝܢ\nܕܚܡܫ. ܘܐܝܟܢܐ ܓܘܢܝܐ ܐܕܫܐ ܢܗܘܐ ܕܗܘ ܕܕܝܠܢܝ ܡܢܗ ܗ̄ ܓܢܣܐ ܦܫܝܛܐ ܕܒܪܬ ܩܠܐ ܟܠܢܝܬܐ\nܒܗܿܝ ܕܐܡܪܝܢܢ ܕܒܪܬ ܩܠܐ ܕܟܠܢܝܬܐ ܡܢܝܘܬܐ ܡܕܡ ܐܝܬܝܗܿ ܕܓܕܫܬ ܠܗܿ ܗܿܝ ܕܓܢܣܐ ܬܗܘܐ\nܕܗܠܝܢ ܚܡܫ. ܒܕܓܘܢ ܒܡܢܝܘܬܗܿ ܡܢ ܓܘܢܐ ܡܢ ܓܢܣܐ ܕܗܪܟܐ. ܒܗܿܝ ܕܟܠ ܓܢܣܐ ܒܪܬ ܩܠܐ ܗܘ\nܟܠܢܝܬܐ ܘܠܐ ܗܿܦܟ. ܒܙܢܐ ܕܝܢ ܗܿܘ ܕܠܗܿ ܓܕܫ. ܕܝܠܢܝܐ ܗܘ ܡܢ ܓܢܣܐ ܕܗܪܟܐ. ܒܗܿܝ ܕܟܠ\nܓܢܣܐ ܕܗܠܝܢ ܚܡܫ ܓܢܣܐ ܗܘ ܘܠܐ ܗܿܦܟ. ܘܡܛܠ ܗܕܐ ܘܠܐ ܚܕܐ ܫܪܝܪܘܬܐ ܐܝܬ ܒܗܿܝ ܕܒܡܢܝܘܬܗܿ\nܒܪܬ ܩܠܐ ܟܘܠܢܝܬܐ ܡܬܡܪܐ ܕܓܢܣܐ ܗܝ ܠܓܢܣܐ ܕܗܪܟܐ. ܘܠܘ ܒܙܢܐ ܕܠܗܿ ܓܕܫ ܕܒܗ ܕܝܠܢܐ ܡܢܗ.", "ܦܘܠܓܐ: ܘܓܢܣܐ ܡܢ ܐܘ ܬܚܘܬܘܗܝ ܒܠܚܘܕ ܐܝܬ ܓܢܣܐ ܘܡܬܟܢܐ ܓܢܣ ܓܢܣ̈ܝܢ.\nܐܝܟ ܐܘܣܝܐ. ܐܘ ܠܥܠ ܡܢܗ ܒܠܚܘܕ ܘܡܬܟܢܐ ܓܢܣܐ ܬܚܬܝܐ. ܐܝܟ ܚܝܘܬܐ. ܐܘ ܠܥܠ ܡܢܗ\nܘܬܚܘܬܘܗܝ ܘܡܬܟܢܐ ܓܢܣܐ ܡܨܥܝܐ. ܐܝܟ ܓܘܫܡܐ. ܐܘ ܠܐ ܠܥܠ ܡܢܗ ܐܦܠܐ ܬܚܘܬܘܗܝ ܘܡܬܟܢܐ\nܓܢܣܐ ܚܕܢܝܐ. ܐܝܟ ܗܘܢܐ ܕܡܬܩܛܪܓ ܥܠ ܟܠ ܚܕ ܚܕ ܡܢ ܗܘ̈ܢܐ ܡܒܪ̈ܝܐ. ܐܢ ܠܘ ܓܢܣܗܘܢ ܗܝ\nܐܘܣܝܐ ܘܚܬܝܬܘܬ ܒܥܬܐ ܕܐܝܟ ܗܕܐ ܠܘ ܠܦܪܓܡܛܝܐ ܗܕܐ ܠܚܡܐ.", "ܬܐܘܪܝܐ ܕܥܠ ܐܕܫܐ", "ܘܠܐܕܫܐ ܡܢ ܪܫܡܝܢ ܕܐܝܬܘܗܝ ܟܠܢܝܐ ܗܿܘ ܕܥܠ ܣܓܝ̈ܐܐ ܕܡܫܚܠܦܝܢ ܒܡܢܝܢܐ\nܒܠܚܘܕ ܒܗܿܝ ܕܡܢܐ ܡܬܩܛܪܓ. ܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܓܢܣܐ. ܗܿܘ ܕܝܢ ܕܬܪܝܢ ܡܢ\nܗܠܝܢ ܬܠܬܐ ܕܫܪܟܐ.", "ܢܘܗܪܐ: ܡܬܐܡܪ ܕܝܢ ܬܘܒ ܘܐܕܫܐ ܠܗܿܘ ܕܥܠܘܗܝ ܘܥܠ ܐܚܪ̈ܢܐ ܓܢܣܐ ܡܬܩܛܪܓ\nܘܗܿܘ ܡܢ ܩܕܡܝܐ. ܐܘ ܐܕܫܐ ܡܪܢܝܐ ܡܬܟܢܐ. ܐܟܙܢܐ ܕܒܪܢܫܐ. ܟܕ ܡܢܗ ܘܠܗ ܢܬܩܪܐ ܐܕܫܐ. ܗܢܐ\nܕܝܢ ܕܬܪܝܢ ܐܕܫܐ ܐܚܝܢܝܐ ܡܬܩܪܐ ܐܟܘܬܗ ܕܒܪܢܫܐ. ܟܕ ܒܦܚܡܐ ܕܠܘܬ ܚܝܘܬܐ ܢܬܩܪܐ ܐܕܫܐ.\nܘܦܪܝܫܝܢ ܡܢ ܚܕ̈ܕܐ ܬܪ̈ܝܗܘܢ ܗܠܝܢ ܙܢ̈ܝܐ ܕܒܗܘܢ ܐܕܫ̈ܐ ܣܘܥܪ̈ܢܝܐ ܡܬܟܢܝܢ. ܒܗܿܝ ܕܗܿܘ\nܡܪܢܝܐ ܓܢܣܐ ܘܠܐ ܣܟ ܡܟܢ ܠܡܗܘܐ. ܗܿܘ ܕܝܢ ܐܚܝܢܝܐ ܐܝܬ ܐܡܬܝ. ܘܬܘܒ ܕܐܕܫܐ ܗܘ ܡܪܢܝܐ.\nܒܦܚܡܐ ܕܗܿܢܘܢ ܕܬܚܘܬܘܗܝ ܗܝ ܐܕܫܢܝܘܬܗ. ܗܿܘ ܕܝܢ ܐܚܝܢܝܐ ܒܦܚܡܐ ܕܗܿܘ ܕܠܥܠ ܡܢܗ.", "ܪܘܥܐ ܘܐ̱ܢܫ̈ܝܢ ܡܢ ܓܘܢܝܘܬܐ ܘܕܝܠܢܝܘܬܐ ܕܢܘ ܕܐܝܬ ܒܝܬ ܬܪ̈ܝܗܘܢ ܙܢ̈ܝܐ.\nܒܗܿܝ ܕܚܙܘ ܠܐܕܫ̈ܐ ܬܚ̈ܬܝܐ ܕܟܕ ܐܕܫ̈ܐ ܐܢܘܢ ܡܪ̈ܢܝܐ. ܐܕܫ̈ܐ ܐܢܘܢ ܬܘܒ ܒܦܚܡܐ\nܕܓܢܣܝ̈ܗܘܢ. ܐܕܫ̈ܐ ܕܝܢ ܡܨܥ̈ܝܐ ܟܕ ܐܕܫ̈ܐ ܐܢܘܢ ܒܦܚܡܐ ܕܓܢܣܝ̈ܗܘܢ. ܠܘ ܐܕܫ̈ܐ ܐܢܘܢ\nܡܪ̈ܢܝܐ. ܒܗܿܝ ܕܠܘ ܥܠ ܣܓܝ̈ܐܐ ܕܡܫܚܠܦܝܢ ܒܡܢܝܢܐ ܡܬܩܛܪܓܝܢ. ܒܕܓܘܢ ܓܘܢܝܘܬܐ ܠܐܕܫܐ ܗܘ\nܐܚܝܢܝܐ ܝܗܒܘ. ܘܠܘ ܫܦܝܪ ܐܬܪܥܝܘ. ܒܗܿܝ ܕܠܘ ܟܠ ܐܕܫܐ ܡܪܢܝܐ ܐܕܫܐ ܗܘ ܐܦ ܐܚܝܢܝܐ.\nܐܟܙܢܐ ܕܐܘܣ̈ܝܐܣ ܦܫܝ̈ܛܬܐ ܘܢܘܩܕܬܐ ܗܢܝܢ ܕܠܝܬ ܠܗܝܢ ܓܢ̈ܣܐ ܘܐܠܐ ܡܪ̈ܟܒܢ ܗܘ̈ܝ ܡܢܗܘܢ\nܘܡܢ ܫܘܚ̈ܠܦܐ. ܡܕܝܢ ܘܠܐ ܚܕܐ ܓܘܢܝܘܬܐ ܐܘ ܕܝܠܢܝܘܬܐ ܐܝܬ ܒܝܬ ܬܪ̈ܝܗܘܢ ܙܢ̈ܝܐ.", "ܪܘܥܐ ܘܦܘܪܦܘܪܝܘܣ ܡܢ ܗܿܘ ܨܘܪܝܐ ܟܕ ܠܐ ܦܪܫ ܒܝܬ ܬܪ̈ܝܗܘܢ ܙܢ̈ܝܐ: ܘܫܡܥ\nܬܘܒ ܠܦܝܠܣܘܦܐ ܕܠܓܢܣܐ ܒܝܕ ܐܕܫܐ ܪܫܡ ܟܕ ܐܡܪ: ܕܓܢܣܐ ܐܝܬܘܗܝ ܗܿܘ ܕܥܠ ܣܓܝ̈ܐܐ\nܕܡܫܚܠܦܝܢ ܒܐܕܫܐ ܡܬܩܛܪܓ. ܒܗܿ ܒܕܡܘܬܐ ܘܠܐܕܫܐ ܒܝܕ ܓܢܣܐ. ܟܕ ܐܡܪ ܕܐܕܫܐ ܐܝܬܘܗܝ ܗܿܘ\nܕܥܠܘܗܝ ܘܥܠ ܐ̱ܚܪ̈ܢܐ ܓܢܣܐ ܡܬܩܛܪܓ. ܐܡܪ ܕܓܢܣܐ ܘܐܕܫܐ ܡܢ ܗܠܝܢ ܕܠܘܬ ܡܕܡ ܐܝܬܝܗܘܢ.\nܒܕܓܘܢ ܒܡ̈ܠܐ ܕܬܪ̈ܝܗܘܢ ܒܬܪ̈ܝܗܘܢ ܙܕܩ ܕܢܬܚܫܚ. ܘܛܥܐ ܠܗ ܬܡܝܗܐ. ܪܒܐ ܗܘܬ ܓܝܪ ܝܕܥܬܗ\nܕܦܝܠܣܘܦܐ ܡܢ ܗܿܝ ܕܠܗܿܘ ܕܠܐ ܝܕܝܥ ܒܗܿܘ ܕܠܐ ܝܕܝܥ ܢܚܘܐ. ܘܐܕܫܐ ܡܢ ܕܒܗ ܪܫܡ ܠܓܢܣܐ.\nܠܘ ܗܘ ܟܕ ܗܘ ܐܝܬܘܗܝ ܗܘ ܕܠܗ ܒܓܢܣܐ ܥܛܦ ܪܫܡ. ܒܡܪܢܝܐ ܡܢ ܠܓܢܣܐ ܪܫܡ. ܘܠܐܚܝܢܝܐ ܒܓܢܣܐ\nܚܘܝ. ܘܕܗܿܢܘܢ ܡܢ ܕܠܘܬ ܡܕܡ ܠܘ ܒܝܕ ܚܕ̈ܕܐ ܡܨܝܢ ܠܡܬܚܘܝܘ ܓܠܝܐ. ܒܗܿܝ ܕܐܟܚܕܐ ܐܝܬܝܗܘܢ\nܒܟܝܢܐ. ܘܡܚܘܝܢܐ ܕܩܕܝܡ ܢܗܘܐ ܝܕܝܥ. ܡܢ ܡܬܚܘܝܢܐ ܙܕܩ. ܒܕܓܘܢ ܠܐܒܐ ܠܘ ܒܝܕ ܒܪܐ\nܡܚܘܝܢܢ. ܐܦܠܐ ܠܒܪܐ ܒܝܕ ܐܒܐ. ܐܠܐ ܒܡܚܘܝܢܘܬܐ ܐ̱ܚܪܬܐ ܕܒܗܿ ܬܪ̈ܝܗܘܢ ܐܟܚܕܐ ܡܬܝܕܥܝܢ.\nܟܕ ܐܡܪܝܢܢ ܕܐܒܐ ܐܝܬܘܗܝ ܚܝܘܬܐ ܡܕܡ ܕܡܢ ܢܘܛܦܬܗ. ܐܚܪܢܐ ܕܕܡܐ ܠܗ ܒܐܘܣܝܐ ܝܠܝܕ.", "ܢܘܗܪܐ: ܘܐܕܫܐ ܡܢ ܗܿܘ ܕܚܕ ܗܘ ܡܢ ܗܠܝܢ ܚܡܫ ܗܘ ܡܪܢܝܐ ܐܝܬܘܗܝ. ܠܘ ܗܿܘ\nܐܚܝܢܝܐ. ܘܐܠܐ ܚܣܝܪܐ ܡܫܬܟܚ ܗܘܐ ܗܘ ܡܢܝܢܐ ܚܡܝܫܝܐ. ܒܗܿܝ ܕܠܘ ܠܟܠܗܘܢ ܟܠܢ̈ܝܐ ܐܚܕ\nܗܘܐ. ܠܐܘܣ̈ܝܐܣ ܠܡ ܦܫܝ̈ܛܬܐ ܕܐܕܫ̈ܐ ܐܢܝܢ ܡܪ̈ܢܝܐ ܒܠܚܘܕ ܘܠܘ ܐܚܝܢ̈ܝܐ ܒܕ ܠܝܬ ܠܗܝܢ\nܓܢ̈ܣܐ.", "ܦܘܠܓܐ: ܘܠܐܕܫ̈ܐ ܡܢ ܬܘܒ ܐܚܝܢ̈ܝܐ ܛܟ̈ܣܐ ܐܝܬ ܐܝܟ ܕܐܦ ܠܓܢ̈ܣܐ. ܒܗܿܝ\nܕܟܠ ܐܕܫܐ ܐܘ ܠܥܠ ܡܢܗ ܒܠܚܘܕ ܐܝܬ ܐܕܫܐ ܘܡܬܟܢܐ ܐܕܫ ܐܕܫ̈ܝܢ. ܐܟܙܢܐ ܕܒܪܢܫܐ. ܐܘ\nܬܚܘܬܘܗܝ ܒܠܚܘܕ ܘܡܬܟܢܐ ܐܕܫܐ ܥܠܝܐ ܐܟܙܢܐ ܕܓܘܫܡܐ. ܐܘ ܠܥܠ ܡܢܗ ܘܬܚܘܬܘܗܝ ܘܡܬܟܢܐ ܐܕܫܐ\nܡܨܥܝܐ ܐܝܟ ܙܢܐ ܕܚܝܘܬܐ. ܐܘ ܐܦܠܐ ܠܥܠ ܡܢܗ ܘܐܦܠܐ ܬܚܘܬܘܗܝ ܘܡܬܟܢܐ ܐܕܫܐ ܚܕܢܝܐ ܐܟܙܢܐ\nܕܡܠܐܟܐ.", "ܬܐܘܪܝܐ ܕܡܛܠ ܫܘܚܠܦܐ", "ܠܫܘܚܠܦܐ ܕܝܢ ܪܫܡܝܢ ܕܐܝܬܘܗܝ ܟܠܢܝܐ ܗܿܘ ܕܒܗܿܝ ܕܐܝܢܐ ܐܘܣܝܝܐܝܬ\nܡܬܩܛܪܓ. ܘܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܓܢܣܐ ܘܐܕܫܐ. ܗܿܘ ܕܝܢ ܕܬܪܝܢ ܡܢ ܗܠܝܢ ܬܪܝܢ\nܕܫܪܟܐ.", "ܢܘܗܪܐ: ܘܫܘܚܠܦܐ ܡܢ ܡܢ ܐܢܢܩܝ ܕܩܢܝܘܬܐ ܡܕܡ ܢܫܘܕܥ ܘܠܐ ܓܠܝܙܘܬܐ. ܒܗܿܝ\nܕܡܢܬܐ ܗܘ ܕܐܕܫܐ. ܓܠܝܙܘܬܐ ܕܝܢ ܐܝܟܢܐ ܡܢܬܐ ܕܡܕܡ ܡܨܝܐ ܠܡܗܘܐ. ܒܕܓܘܢ ܠܣܘܣܝܐ ܫܘܚܠܦܐ.\nܠܘ ܠܐ ܡܠܝܠܐ ܙܕܩ ܕܢܗܘܐ ܐܠܐ ܨܗܘܠܐ.", "ܢܘܗܪܐ: ܠܟܠ ܓܝܪ ܟܝܢܐ ܫܘܚܠܦܐ ܡܩܝܡܢܐ ܚܕ ܙܕܩ ܕܢܗܘܐ. ܒܗܿܝ ܕܐܠܘ ܬܪܝܢ\nܢܗܘܘܢ ܫܘܚ̈ܠܦܐ ܡܩܝ̈ܡܢܐ ܕܟܝܢܐ ܡܕܡ. ܟܕ ܒܚܕ ܡܢܗܘܢ ܡܬܩܝܡ. ܠܐ ܣܢܝܩ ܗܘ ܕܒܗܿܘ ܐܚܪܢܐ\nܢܬܩܝܡ. ܘܗܟܢܐ ܟܕ ܒܗܿܘ ܐܚܪܢܐ ܢܬܩܝܡ. ܘܡܢ ܗܪܟܐ ܐܠܨܐ ܕܘܠܐ ܚܕ ܡܢܗܘܢ ܡܩܝܡܢܗ ܡܪܢܝܐ\nܢܗܘܐ. ܒܗܿܝ ܕܡܩܝܡܢܐ ܗܘ ܗܘ ܕܘܠܐ ܡܬܘܡ ܒܠܥܕܘܗܝ ܡܨܐ ܠܡܗܘܐ ܡܬܩܝܡܢܐ.", "ܢܘܗܪܐ: ܘܡܠܝܠܐ ܡܢ ܟܕ ܥܠ ܒܪܢܫܐ ܘܡܠܐܟܐ ܡܬܩܛܪܓ. ܠܘ ܒܚܕ ܣܘܟܠܐ\nܡܬܩܛܪܓ. ܒܗܿܝ ܕܡܠܝܠܘܬܐ ܕܒܪܢܫܐ. ܣܛܪ ܡܢ ܗܿܝ ܕܡܠܐܟ̈ܐ ܗܝ. ܐܠܐ ܫܘܝܘܬ ܫܡܗܐܝܬ. ܒܕܓܘܢ\nܡܢ ܝܬܝܪ̈ܬܐ ܗܝ ܠܡܘܣܦܘ ܒܬܚܘܡܐ ܐ̱ܢܫܝܐ ܒܪܬ ܩܠܐ ܕܡܝܘܬܐ ܟܐܡܬ ܐܝܟ ܕܠܦܘܪܫܐ ܕܡܢ\nܡܠܐܟܐ.", "ܢܘܗܪܐ: ܘܠܘ ܟܠ ܡܢܝܘܬܐ ܡܪܟܒܬܐ ܡܢ ܓܢܣܐ ܘܫܘܚܠܦܐ ܡܢ ܐܢܢܩܝ ܕܬܬܪܟܒ.\nܗܐ ܓܝܪ ܡܢܝܢܐ ܕܥܣܪܐ ܡܢ ܠܚܘ̈ܕܝܘܬܐ ܡܪܟܒ ܗܢܝܢ ܐܝܠܢ ܕܘܠܐ ܚܕܐ ܡܢܗܝܢ ܓܢܣܐ ܐܘ ܫܘܚܠܦܐ\nܦܐܝܐ ܠܡܗܘܐ.", "ܢܘܗܪܐ: ܟܠ ܫܘܚܠܦܐ ܡܦܠܓܢܐ ܕܓܢܣܐ. ܡܩܝܡܢܐ ܗܘ ܕܐܕܫܐ ܘܒܗܦܟܐ. ܘܟܠ\nܫܘܚܠܦܐ ܡܩܝܡܢܐ ܕܓܢܣܐ. ܡܩܝܡܢܐ ܗܘ ܕܐܕܫܐ ܘܠܐ ܗܦܟ. ܘܟܠ ܡܦܠܓܢܐ ܕܐܕܫܐ. ܡܦܠܓܢܐ ܗܘ\nܕܓܢܣܐ ܘܠܐ ܗܦܟ.", "ܢܘܗܪܐ: ܘܫܘܚܠܦܐ ܡܢ ܡܩܝܡܢܐ ܕܒܪܢܫܐ ܠܡܠܝܠܐ ܙܕܩ ܠܡܫܬܘܕܥܘ. ܠܘ\nܠܡܠܝܠܘܬܐ ܗܿܝ ܕܠܘ ܡܪܢܐܝܬ ܐܠܐ ܡܢ ܫܡܗܐܝܬ ܥܠܘܗܝ ܡܬܩܛܪܓܐ. ܗܘ ܗܟܘܬ ܘܠܓܘܚܟܐ ܥܠ\nܒܪܢܫܐ ܙܕܩ ܠܡܬܩܛܪܓܘ ܠܐ ܠܓܚܘܟܘܬܐ ܘܠܚܘܪܐ ܘܠܐ ܠܚܘܪܘܬܐ.", "ܬܐܘܪܝܐ ܕܥܠ ܕܝܠܝܬܐ", "ܕܝܠܝܬܐ ܕܝܢ ܪܫܡܝܢ ܕܐܝܬܝܗܿ ܟܠܢܝܬܐ ܗܿܝ ܕܥܠ ܚܕ ܐܕܫܐ ܩܘܛܪܓܐ ܠܘ\nܐܘܣܝܝܐ ܡܬܩܛܪܓܐ. ܦܘܪܫܢܐ ܡܢ ܩܕܡܝܐ ܦܪܫ ܠܗܿ ܡܢ ܓܕܫܐ ܓܘܢܝܐ. ܗܿܘ ܕܝܢ ܕܬܪܝܢ ܡܢ ܗܠܝܢ\nܬܠܬܐ ܕܫܪܟܐ.", "ܢܘܗܪܐ: ܘܕܝܠܝܬܐ ܡܢ ܡܪܢܝܬܐ ܐܝܬܝܗܿ ܗܿܝ ܕܠܟܠܗ ܐܕܫܐ ܘܠܗ ܒܠܚܘܕܘܗܝ\nܘܐܡܝܢܐܝܬ ܢܩܝܦܐ ܐܝܟ ܓܚܘܟܘܬܐ ܕܒܚܝܠܐ ܠܒܪܢܫܐ. ܗܿܢܝܢ ܕܝܢ ܕܠܘ ܠܟܠܗ ܐܝܟ ܡܚܪܘܬܐ. ܐܘ\nܠܘ ܠܗ ܒܠܚܘܕܘܗܝ ܐܝܟ ܕܘܝܠܐ. ܐܘ ܠܘ ܐܡܝܢܐܝܬ ܐܝܟ ܟܬܘܒܘܬܐ ܕܒܡܥܒܕܢܘܬܐ ܘܫܐܝܠܐܝܬ\nܕܝ̈ܠܝܬܐ ܡܬܟܢܝ̈ܢ.", "ܢܘܗܪܐ: ܘܐܟܡܐ ܡܢ ܓܝܪ ܕܠܐܕܫ̈ܐ ܬܚ̈ܬܝܐ ܕܝ̈ܠܝܬܐ ܐܝܬ: ܒܗܿ ܒܕܡܘܬܐ\nܘܠܗܠܝܢ ܡܨܥ̈ܝܐ ܘܥܠܝ̈ܐ ܘܠܓܢܣ ܓܢ̈ܣܝܢ ܐܝܬ. ܕܐܝܟ ܐܝܟܢ ܕܘܝܠܐ ܠܚܝܘܬܐ ܘܬܪܒܝܬܐ ܠܓܘܫܡܐ\nܡܢܦܫܐ. ܘܬܠܝܬܝܘܬ ܩܝ̈ܡܐ ܠܓܘܫܡܐ. ܘܗܿܝ ܕܠܐ ܒܗܿܘ ܕܣܝܡ ܢܗܘܐ ܠܐܘܣܝܐ.", "ܢܘܗܪܐ: ܘܕܝܠܝܬܐ ܡܢ ܐܘ ܦܫܝܛܬܐ ܐܝܬܝܗܿ ܐܝܟ ܓܚܘܟܘܬܐ. ܐܘ ܡܪܟܒܬܐ ܐܝܟ\nܟܢܝܫܘܬ ܒܢ̈ܬ ܩ̈ܠܐ ܕܟܠ ܚܕܐ ܡܢܗܝܢ ܓܕܫܐ ܗܝ ܓܘܢܝܐ ܒܠܚܘܕܝܗܿ. ܐܟܙܢܐ ܕܬܪܝܢܘܬ ܪ̈ܓܠܐ\nܘܬܪܝܨܘܬ ܩܘܡܬܐ ܘܦܬܝܘܬ ܛܦܪ̈ܐ ܘܕܟܝܘܬ ܟܪܘܡܐ ܠܒܪܢܫܐ.", "ܬܐܘܪܝܐ ܕܥܠ ܓܕܫܐ ܓܘܢܝܐ", "ܘܓܕܫܐ ܡܢ ܓܘܢܝܐ ܡܬܪܫܡ ܕܐܝܬܘܗܝ ܟܠܢܝܐ ܗܿܘ ܕܥܠ ܐܕܫ̈ܐ ܣܓܝ̈ܐܐ ܩܘܛܪܓܐ\nܠܘ ܐܘܣܝܝܐ ܡܬܩܛܪܓ. ܘܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܕܝܠܝܬܐ. ܗܿܘ ܕܝܢ ܕܬܪܝܢ ܡܢ ܬܠܬܐ\nܕܫܪܟܐ.", "ܢܘܗܪܐ: ܘܓܕܫܐ ܡܢ ܗܿܘ ܕܗܪܟܐ ܡܬܥܗܕ. ܠܘ ܗܿܘ ܗܘ ܕܠܘܩܒܠ ܐܘܣܝܐ ܡܬܦܠܓ.\nܒܗܿܝ ܕܗܿܘ ܡܢ ܥܠ ܐܘܣܝܐ ܘܠܐ ܣܟ ܡܫܪ ܐܠܐ ܒܐܘܣܝܐ ܐܡܝܢܐܝܬ ܐܝܬܘܗܝ ܐܝܟ ܚܘܪܘܬܐ\nܒܓܘܫܡܐ. ܗܢܐ ܕܝܢ ܥܠ ܐܘܣܝܐ ܡܫܪ. ܐܝܟ ܚܘܪܐ ܥܠ ܓܘܫܡܐ. ܓܘܫܡܐ ܓܝܪ ܚܘܪܐ ܐܝܬܘܗܝ ܐܡܪ\nܐܢ̱ܬ ܘܠܘ ܚܘܪܘܬܐ. ܘܐܠܘ ܚܘܪܐ ܓܕܫܐ ܐܝܬܘܗܝ ܗܘܐ. ܡܫܬܟܚ ܗܘܐ ܓܘܫܡܐ ܕܐܦ ܐܘܣܝܐ ܐܦ\nܓܕܫܐ ܐܝܬܘܗܝ ܗܿܝ ܕܫܟܝܪܐ. ܟܐܢܐܝܬ ܡܕܝܢ ܓܕܫܢܝܐ ܐܬܩܪܝ ܗܘ ܗܢܐ ܡܢ ܐ̱ܚܪ̈ܢܐ. ܘܓܕܫܐ ܡܢ\nܠܘܩܒܠ ܐܘܣܝܐ ܡܬܦܠܓ. ܓܕܫܢܝܐ ܕܝܢ ܠܘܩܒܠ ܐܘܣܝܐ ܐܘܟܝܬ ܟܝܢܝܐ. ܘܟܝܢܝܐ ܡܢ ܐܘ ܓܕܫܐ ܗܘ\nܐܝܟ ܓܘܢܐ ܠܚܘܪܘܬܐ. ܓܘܢܐ ܓܝܪ ܟܕ ܓܕܫܐ ܗܘ ܒܟܝܢܗ. ܟܝܢܐܝܬ ܥܠ ܚܘܪܘܬܐ ܡܬܩܛܪܓ. ܐܘ\nܐܘܣܝܐ ܗܘ ܐܝܟ ܡܠܝܠܐ ܠܒܪܢܫܐ. ܘܓܕܫܢܝܐ ܬܘܒ. ܐܘ ܓܕܫܐ ܗܘ ܐܝܟ ܗܢܝܐܐ ܠܪܝܚܐ. ܘܕܓܕܫܢܝܐ\nܗܘ ܓܘܢܝܐ ܗܢܝܐܐ ܠܪܝܚܐ ܝܕܝܥܐ ܡܢ ܗܿܝ ܕܐܦ ܛܥܡܬܐ ܗܢܝܐܬܐ ܘܩܠܐ ܗܢܝܐܐ ܡܬܐܡܪ. ܐܘ\nܐܘܣܝܐ ܐܝܟ ܚܘܪܐ ܠܒܪܢܫܐ. ܘܕܚܘܪܐ ܐܘܣܝܐ ܗܘ ܘܠܘ ܓܕܫܐ ܩܕܡܬ ܐܫܬܘܕܥܬ.", "ܢܘܗܪܐ: ܘܓܕܫܐ ܡܢ ܓܘܢܝܐ ܟܕ ܥܠ ܐܕܫ̈ܐ ܣܓܝ̈ܐܐ ܡܟܢ ܠܡܬܩܛܪܓܘ. ܘܠܐ ܡܕܡ\nܡܚܣܪܐ ܠܓܘܢܝܘܬܗ ܗܿܝ ܕܠܘ ܠܟܠܗܘܢ ܩܢܘ̈ܡܐ ܕܟܠ ܚܕ ܚܕ ܡܢ ܐܕܫ̈ܐ ܢܐܚܘܕ. ܘܗܘ ܬܘܒ ܗܢܐ.\nܐܘ ܡܫܢܝܢܐ ܗܘ. ܐܘ ܠܐ ܡܫܢܝܢܐ. ܘܡܫܢܝܢܐ ܡܢ ܐܘ ܒܚܘܫܒܐ ܐܘ ܒܣܘܥܪܢܐ. ܘܗܿܘ ܕܒܣܘܥܪܢܐ\nܐܘ ܡܫܘܚܪܢܐܝܬ ܐܘ ܡܣܪܗܒܐܝܬ. ܘܟܠ ܚܕ ܡܢܗܘܢ ܐܘ ܥܛܠܐܝܬ ܐܘ ܕܠܝܠܐܝܬ. ܐܝܟ ܕܡܢ ܠܥܠ\nܫܡܥܬ.", "ܢܘܗܪܐ: ܘܚܕܐ ܡܢ ܒܪܬ ܩܠܐ ܘܗܝ ܟܕ ܗܝ. ܡܨܝܐ ܕܠܐ ܚܪܢܐ ܘܐܚܪܢܐ ܓܢܣܐ\nܘܐܕܫܐ ܘܫܘܚܠܦܐ ܘܕܝܠܝܬܐ ܘܓܕܫܐ ܓܘܢܝܐ ܬܗܘܐ ܐܟܙܢܐ ܕܓܘܢܐ ܕܓܢܣܐ ܗܘ ܕܐܘܟܡܐ ܘܐܕܫܐ\nܕܐܝܢܝܘܬܐ. ܘܫܘܚܠܦܐ ܗܘ ܕܓܘܫܡܐ ܠܒܝܕܐ ܘܕܝܠܝܬܐ ܕܓܘܫܡܐ. ܘܓܕܫܐ ܓܘܢܝܐ ܕܒܪܢܫܐ ܘܕܐܘܟܡܐ\nܫܘܚܠܦܐ ܗܘ ܕܓܘܫܡܐ ܠܒܝܕܐ ܘܕܝܠܝܬܐ ܕܓܘܫܡܐ ܝܕܝܥܐ ܡܢ ܗܿܝ ܕܓܘܫܡܐ ܒܠܥܕ ܐܘܟܡܐ ܡܟܢ\nܠܡܬܪܢܝܘ. ܓܘܫܡܐ ܕܝܢ ܠܒܝܕܐ ܒܠܥܕ ܐܘܟܡܐ ܘܠܐ ܣܟ.", "ܢܘܗܪܐ: ܘܡܢ ܪ̈ܘܫܡܝܗܝܢ ܟܝܬ ܕܚܡܫ ܗܠܝܢ ܟܠܢܝ̈ܬܐ ܘܫܘܬܦܘ̈ܬܗܝܢ\nܘܦܘܪ̈ܫܢܝܗܝܢ ܫܦܝܪ ܡܬܬܦ̈ܩܢ ܒܗܿܝ ܕܒܙܢܐ ܗܿܘ ܕܒܗ ܬܪܬܝܢ ܡܢܗܝܢ ܕܝܠܢܐܝܬ ܡܫܘ̈ܬܦܢ. ܒܗ\nܡܢ ܗܠܝܢ ܕܫܪܟܐ ܢܬܦܪ̈ܫܢ.", "ܬܐܘܪܝܐ ܕܥܠ ܬܚܘܡܐ", "ܬܚܘܡܐ ܐܝܬܘܗܝ ܡܐܡܪܐ ܡܫܘܕܥܢܐ ܕܡܫܡܠܝܘܬ ܡܢܝܘܬܐ ܗܿܘ ܕܝܠܗ ܗܘ ܬܚܘܡܐ.\nܘܡܢ ܐܢܢܩܝ ܕܟܠ ܬܚܘܡܐ ܡܢ ܡܢܘ̈ܬܐ ܐܘܣܝܝ̈ܬܐ ܟܠܗܝܢ ܕܡܬܬܚܡܢܐ ܢܬܪܟܒ. ܒܗܿܝ ܕܠܘ ܦܘܪܫܐ\nܒܠܚܘܕ ܕܣܘܥܪ̈ܢܐ ܡܬܬܒܥ ܬܚܘܡܐ. ܘܐܠܐ ܕܝܠܝܬܐ ܬܚܘܡܐ ܗܘܬ ܒܠܚܘܕܝܗܿ. ܐܦܠܐ ܬܘܒ\nܕܐܘܣܝܝܐܝܬ ܢܦܪܘܫ. ܘܐܠܐ ܫܘܚܠܦܐ ܒܠܚܘܕܘܗܝ ܬܚܘܡܐ ܗܘܐ. ܒܕܓܘܢ ܐܬܚܘܝܬ ܕܬܚܘܡܐ.\nܡܫܘܕܥܢܐ ܗܘ ܕܡܫܡܠܝܘܬ ܡܢܝܘܬܐ ܕܡܬܬܚܡܢܐ ܕܠܗܿ ܠܡܫܘܕܥܢܘܬܐ ܕܐܝܟ ܗܕܐ. ܐܝܛܐ ܦܘܪܫܢܐ\nܐܢܢܩܐܝܬ ܢܩܦ. ܘܡܛܠ ܗܕܐ ܦܐܝܘܬ ܙܕܩܐܝܬ ܓܢܣܐ ܩܪܝܒܐ ܡܬܛܟܣ ܐܝܛܐ ܫܘܚܠܦܐ ܠܗ ܢܩܦ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܟܕ ܠܬܚܘܡܐ ܒܝܕ ܬܚܘܡܐ ܚܘܝܬܘܢ. ܐܠܨܐ ܕܐܦ\nܠܗܢܐ ܒܝܕ ܐ̱ܚܪܢܐ ܬܚܘܘܢ. ܘܗܟܢܐ ܠܠܐ ܣܘܦ ܒܗܿܝ ܕܐܡܪܝܢܢ ܕܚܘܘܝܐ ܕܐܝܟ ܗܢܐ ܠܘ ܬܚܘܡܐ\nܗܘ. ܐܠܐ ܦܘܫܩܐ ܕܫܡܐ ܕܬܚܘܡܐ. ܬܚܘܡܐ ܡܢ ܓܝܪ ܡܢ ܡܬܝܩܢ̈ܢܘܬܐ ܗܘ ܕܐܢܢܩܐܝܬ ܗܝ ܠܢ\nܝܕܥܬܗܝܢ. ܘܠܘ ܡܢ ܗܠܝܢ ܡܬܝܠܦܢ̈ܝܬܐ. ܐܝܟܢܐ ܕܒܝܕ ܬܚܘܡܐ ܢܣܬܢܩ ܠܡܩܢܐ ܝܕܥܬܗ.", "ܢܘܗܪܐ: ܠܓܢܣ ܓܢ̈ܣܝܢ ܡܢ: ܘܠܐ ܚܕ ܬܚܘܡܐ ܡܨܐ ܠܡܗܘܐ. ܒܕ ܠܝܬ ܠܗ ܓܢܣܐ\nܕܡܢܗ ܘܡܢ ܫܘܚܠܦܐ ܬܚܘܡܐ ܠܗ ܢܬܪܟܒ. ܒܗܿ ܒܕܡܘܬܐ ܐܦܠܐ ܠܐܘܣܝ̈ܣ ܦܫܝ̈ܛܬܐ. ܘܐܠܐ ܡܪ̈ܟܒܢ\nܗܘ̈ܝ.", "ܪܘܥܐ: ܘܐܢܫ̈ܝܢ ܡܢ ܒܡܚܘܝܢܘܬܐ ܕܬܚܘܡܐ ܒܒܪܬ ܩܠܐ ܗܝ ܕܒܦܣܝ̈ܩܬܐ\nܡܬܚܫܚܝܢ ܘܐܡܪܝܢ: ܬܚܘܡܐ ܐܝܬܘܗܝ ܡܐܡܪܐ ܕܒܦܣܝ̈ܩܬܐ ܡܫܘܕܥܢܐ ܕܟܝܢܐ ܕܟܠ ܣܘܥܪܢܐ. ܘܠܘ\nܫܦܝܪ. ܒܗܿܝ ܕܡܢܝܘܬ ܟܠ ܣܘܥܪܢܐ ܘܠܐ ܡܬܘܡ ܡܩܒܠܢܝܬܐ ܗܝ ܕܝܬܝܪܘܬܐ ܘܒܨܝܪܘܬܐ. ܘܟܕ\nܬܚܘܡܐ ܡܫܘܕܥܢܗܿ ܗܘ ܕܡܢܝܘܬܐ. ܐܝܟܢܐ ܝܬܝܪܘܬܐ ܘܒܨܝܪܘܬܐ ܘܦܬܝܘܬܐ ܘܦܣܝܩܝܘܬܐ ܡܟܢ\nܠܡܩܒܠܘ. ܟܝܢܝܘܬܐ ܓܝܪ ܕܟܠ ܟܝܢ ܘܠܐ ܡܬܒܨܪܐ ܐܦܠܐ ܡܬܬܘܣܦܐ. ܡܬܚܒܠܐ ܕܝܢ ܟܒܪ ܐܘ\nܗܿܘܝܐ.", "ܢܘܗܪܐ: ܘܐܢ ܡܬܚܡܢܐ ܐ̱ܢܫ ܢܓܕܫ ܠܗ ܕܟܕ ܠܟܘܢܝܐ ܕܓܢܣܐ ܢܛܥܐ ܒܬܚܘܡܗ\nܚܠܦ ܫܡܗ ܢܬܚܫܚ ܐܝܟ ܐܝܬܐ ܠܡܐܡܪ. ܒܪܢܫܐ ܓܘܫܡܐ ܡܢܦܫܐ ܡܪܓܫܢܐ ܡܠܝܠܐ ܐܝܬܘܗܝ. ܠܘ ܣܓܝ\nܐܝܟ ܡܣܟܠܢܐ ܢܬܬܕܝܢ. ܒܗܿܝ ܕܦܬܝܘܬ ܡ̈ܠܐ ܗܝ. ܘܠܐ ܚܕܐ ܝܬܝܪܘܬܐ ܒܟܝܢܐ ܗܘ ܕܡܬܬܚܡ\nܥܒܕܐ.", "ܢܘܗܪܐ: ܥܠ ܡܙܩܦܘܬܗܿ ܕܝܢ ܕܢܣܝܒܘܬ ܬܚܘ̈ܡܐ. ܘܦܘܪܫܐ ܕܒܝܬ ܫܘܚ̈ܠܦܐ\nܐܘܣܝ̈ܝܐ. ܠܕܝܠܝ̈ܬܐ ܡܪ̈ܢܝܬܐ ܬܐܘܪ̈ܝܐܣ ܐܝܬ ܡܫܪ̈ܬܚܬܐ ܕܠܐ ܠܚ̈ܡܢ ܠܡܥ̈ܠܬܐ ܕܐܝܟ ܗܠܝܢ.", "ܬܐܘܪܝܐ ܕܥܠ ܪܘܫܡܐ", "ܘܪܘܫܡܐ ܡܢ ܐܝܬܘܗܝ ܡܐܡܪܐ ܡܫܘܕܥܢܐ ܕܟܝܢ̈ܐ ܒܝܕ ܗܠܝܢ ܕܓܕܫܢܐܝܬ ܠܗܘܢ\nܒܠܚܘܕܝܗܘܢ ܢܩܦܝܢ. ܘܡܛܠ ܕܗܘ ܪܘܫܡܐ ܦܘܪܫܐ ܒܠܚܘܕ ܕܣܘܥܪ̈ܢܐ ܡܬܬܒܥ. ܘܠܘ ܡܫܘܕܥܢܘܬܐ\nܕܡܢܝܘܬܗܘܢ ܟܡܐ ܕܬܘܣܦܬܐ ܕܕܝܠܝ̈ܬܐ ܒܗ ܗܘܝܐ. ܗܢܐ ܟܠܗ ܡܫܘܕܥܢܐ ܚܬܝܬܐ ܡܥܕ ܢܗܘܐ.\nܘܡܝܬܪܐ ܡܢ ܕܪ̈ܘܫܡܐ ܐܝܬܘܗܝ. ܗܿܘ ܕܓܢܣܐ ܒܗ ܡܬܢܣܒ. ܘܗܿܘ ܕܕܝܠܝ̈ܬܐ ܘܓܕܫ̈ܐ ܕܠܟܠ ܓܠܝܢ\nܒܗ ܡܬܢܣܒܝܢ ܐܝܟ ܗܿܝ ܕܢܐܡܪ ܒܪܘܫܡܐ ܕܒܪܢܫܐ ܕܐܝܬܘܗܝ ܚܝܐ ܦܬܐ ܛܦܪ̈ܐ. ܬܪܝܨ ܩܘܡܬܐ.\nܕܟܐ ܟܪܘܡܐ.", "ܢܘܗܪܐ ܥܠ ܙܢ̈ܝܐ ܕܚܛܝ̈ܢܐ ܐܘ ܕܒܡܫܘܕܥܢܘ̈ܬܐ ܡܥܕܝܢ ܠܡܓܕܫ", "ܕܒܒܢ̈ܬ ܩ̈ܠܐ ܡܢ ܥܘܕܝ̈ܝܬܐ ܘܠܐ ܕܪ̈ܝܫܬܐ ܐܟܚܕܐ ܘܠܐ ܡܥܝ̈ܕܬܐ ܠܬܚܘܡܐ\nܢܦܫܩ ܛܒ ܫܟܝܪܐ. ܒܕܓܘܢ ܐܢ ܬܓܕܫ ܘܠܐ ܬܬܟܝܢ ܒܪܬ ܩܠܐ ܕܒܝܬܝܐ ܘܡܚܝܢܐ ܠܗܿܘ ܕܡܬܬܚܡ.\nܠܡܒܪܝܗܿ ܙܕܩ. ܒܗܿ ܒܕܡܘܬܐ ܓܝܪ ܡܣܟܠܝܢ ܘܗܢܘܢ ܕܠܗܿܘ ܕܠܐ ܝܕܝܥ. ܒܗܿܘ ܕܫܘܐ ܠܗ ܒܠܐ\nܝܕܝܥܘܬܐ ܗܡܣܝܢ ܠܡܚܘܝܘ. ܟܕ ܠܙܘܓܐ ܠܡܐܡܪ ܒܗܿܝ ܕܠܘ ܐܦܙܓܐ ܗܘ ܡܫܘܕܥܝܢ. ܐܘ ܠܐܒܐ ܒܝܕ\nܒܪܐ. ܗܘ ܗܟܘܬ ܘܗܿܢܘܢ ܕܠܗܿܘ ܕܠܐ ܝܕܝܥ. ܒܗܘ ܕܥܡܘܛ ܡܢܗ ܡܫܘܕܥܝܢ ܐܝܟ ܗܿܢܘܢ ܕܐܡܪܝܢ\nܕܢܘܪܐ ܐܣܛܘܟܣܐ ܗܝ ܕܡܝܬ ܠܢܦܫܐ. ܒܗܿ ܒܕܡܘܬܐ ܘܗܿܢܘܢ ܕܠܗܿܘ ܕܠܐ ܝܕܝܥ ܒܗ ܟܕ ܒܗ\nܡܫܘܕܥܝܢ ܟܕ ܒܢ̈ܬ ܩ̈ܠܐ ܒܠܚܘܕ ܡܚܠܦܝܢ. ܐܝܟ ܗܿܢܘܢ ܕܐܡܪܝܢ ܕܙܘܥܐ ܫܘܢܝܐ ܡܕܡ ܐܝܬܘܗܝ.\nܐܘ ܒܪܢܫܐ. ܚܝܘܬܐ ܡܕܡ ܐܕܡܝܬܐ ܗܘ. ܐܟܘܬܗܘܢ ܕܝܢ ܡܣܟܠܝܢ ܘܗܿܢܘܢ ܕܠܗܿܘ ܕܠܐ ܝܕܝܥ ܒܗܿܘ\nܡܐ ܕܠܐ ܡܬܝܕܥ ܐܠܐ ܒܗ ܡܫܬܘܕܥܝܢ. ܘܟܕ ܡܫܬܐܠܝܢ ܕܡܢܐ ܗܝ ܐܝܢܝܘܬܐ. ܗܢܘܢ ܡܦܢܝܢ ܕܗܿܝ\nܕܡܝܘܬܐ ܘܠܐ ܕܡܝܘܬܐ ܡܩܒܠܐ ܘܟܕ ܬܘܒ ܒܪܕܪܫ ܡܫܬܐܠܝܢ ܕܡܢܐ ܗܝ ܕܡܝܘܬܐ. ܗܦܟܝܢ ܡܦܢܝܢ\nܕܡܚܝܢܘܬܐ ܕܒܐܝܢ̈ܝܘܬܐ ܐܝܟ ܕܐܦ ܫܘܝܘܬܐ ܡܚܝܢܘܬܐ ܗܝ ܕܒܟܡܝܘܬܐ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܣܘܥܪܢܐ ܡܢ ܐܢܗܘ ܕܠܐ ܝܕܝܥ ܠܢ. ܐܝܟܢܐ ܣܠܩܐ\nܥܠ ܒܠܢ ܒܥܬܐ ܕܡܫܬܘܕܥܢܘܬܗ. ܐܢܕܝܢ ܝܕܝܥ ܠܢ ܐܝܟܢܐ ܨܒܝܢܢ ܕܬܢܝܢܘܬ ܢܫܬܘܕܥܝܘܗܝ ܘܐܝܟ\nܬܪ̈ܬܝܗܝܢ ܘܠܐ ܚܕܐ ܣܢܝܩܘܬܐ ܥܠ ܙܢ̈ܝܐ ܡܫܘ̈ܕܥܢܐ. ܒܗܿܝ ܕܐܡܪܝܢܢ ܕܣܘܥܪ̈ܢܐ ܠܡ ܠܘ ܒܟܠ\nܡܕܡ ܝܕܝܥܝܢ ܠܢ. ܐܦܠܐ ܒܟܠ ܡܕܡ ܠܐ ܝܕܝܥܝܢ. ܒܕܓܘܢ ܒܙܢܐ ܗܿܘ ܕܒܗ ܝܕܝܥܝܢ ܠܢ. ܣܠܩܝܢ\nܥܠ ܒܠܝ̈ܢ ܕܢܒܥܐ ܚܬܝܬܘܬ ܝܕܥܬܗܘܢ. ܐܢܕܝܢ ܬܘܒ ܢܗܦܟܘܢ ܘܢܐܡܪܘܢ. ܕܒܙܢܐ ܗܿܘ ܕܒܗ\nܝܕܥܝܢܢ ܠܐ ܒܥܝܢܢ ܠܡܫܬܘܕܥܢܘܬܗܘܢ. ܘܒܙܢܐ ܕܒܗ ܠܐ ܝܕܥܝܢܢ. ܐܝܟܢܐ ܡܨܝܢܢ ܠܡܒܥܐ\nܝܕܥܬܗܘܢ. ܟܕ ܠܗ ܠܙܢܐ ܠܐ ܚܟܡܝܢܢ. ܡܗܦܟܝܢܢ ܘܡܦܢܝܢܢ ܕܗܢܐ ܚܪܝܢܐ ܗܘ ܠܘܩܒܠ ܗܿܢܝܢ\nܕܐܢܢܩܐܝܬ ܟܠܢܫ ܝܕܥ ܟܐܢܘܬܗܝܢ. ܒܕܓܘܢ ܘܠܐ ܣܟ ܫܘܐ ܠܦܘܢܝܐ. ܗܐ ܓܝܪ ܠܢܦܫܐ ܡܢ ܒܙܢܐ\nܡܕܡ ܝܕܥܝܢܢ ܗܿܢܘ ܕܝܢ ܕܐܝܬܝܗܿ. ܡܘܢ ܐܪܐ ܡܕܡ ܟܠܐ ܠܡܬܕܪܓܘ ܡܢ ܗܕܐ ܝܕܥܬܐ. ܠܘܬ ܗܿܝ\nܕܢܕܥ ܕܐܡܝܢܬ ܙܘ̈ܥܐ ܗܝ. ܘܡܢ ܗܕܐ ܕܠܐ ܡܝܘܬܬܐ ܗܝ. ܘܡܢ ܗܕܐ ܠܘܬ ܗܿܝ ܕܠܐ ܚܒܝܟܐ\nܒܓܘ̈ܫܡܐ ܐܝܟ ܚܝ̈ܠܐ ܓܘܫܡ̈ܢܝܐ. ܘܗܿܝ ܕܟܐܢܐ ܠܡܬܪܥܝܘ ܕܦܘܫܟܐ ܕܐܡܝܪ ܥܠ ܡܬܬܝܩܢܢܘܬܗܘܢ\nܡܢ ܕܣܘܥܪ̈ܢܐ ܝܬܝܪ ܚܣܝܢܐܝܬ ܡܫܬܡܪ. ܥܠ ܡܫܬܪܪܢܘܬܗܘܢ ܕܝܢ ܘܠܐ ܣܟ. ܐܝܟ ܕܡܒܕ̈ܩܢ\nܬܚܘܝ̈ܬܐ ܒܕܓܘܢ ܟܠ ܡܬܝܩܢܢܘܬܐ ܐܢܢܩܝܬܐ ܘܠܐ ܚܕܐ ܡܬܝܩܢܢܘܬܐ ܡܬܩܢܝܢܝܬܐ ܘܐܦܢ ܠܐ ܫܠܡܝܢ\nܪ̈ܥܝܢܝܗܘܢ ܕܩܕܡܝ̈ܐ ܠܬܪܥܝܬܐ ܕܐܝܟ ܗܕܐ.", "ܚܘܬܡܐ", "ܘܗܠܝܢ ܡܢ ܣܦܩ̈ܢ ܡܡܫܚܐܝܬ ܥܠ ܙܢ̈ܝܐ ܡܫܒ̈ܠܝ ܠܘܬ ܝܕܝܥܬܐ ܕܡܬܝܩܢܢ̈ܘܬܐ.\nܢܪܓܠ ܕܝܢ ܡܢ ܗܐ ܡܟܐ ܘܠܗܠܝܢ ܕܠܘܬ ܗܝܡܢܘܬܐ ܡܝܒܠܝܢ ܢܣܥܘܪ ܟܕ ܡܬܗܕܝܢܢ.", "ܩܦܠܐܘܢ ܕܬܪܝܢ", "ܥܠ ܪܘܟܒܐ ܕܟܠ ܙܢ̈ܝ ܦܪ̈ܘܛܣܝܣ. ܘܥܠ ܗܠܝܢ ܕܡܩܦ ܠܗܝܢ ܢܩ̈ܦܢ.", "ܦܘܠܓܐ: ܟܠ ܡܐܡܪܐ ܗܿܘ ܕܐܦ ܒܪܬ ܩܠܐ ܡܪܟܒܬܐ ܘܦܪܘܛܣܝܣ ܡܥܕ ܠܡܬܟܢܝܘ.\nܐܘ ܠܒܥܬܐ ܕܡܕܡ ܡܬܬܣܪܚ܆ ܐܘ ܠܘ ܠܒܥܬܐ ܕܡܕܡ. ܘܗܿܘ ܩܕܡܝܐ. ܐܘ ܡܢܝܘܬܐ ܕܣܘܥܪ̈ܢܐ ܒܥܐ.\nܘܡܬܟܢܐ ܡܫܐܠܢܐ. ܐܘ ܠܐ ܡܢܝܘܬܗܘܢ. ܘܗܘ ܗܢܐ. ܐܘ ܠܩܢܘܡܐ ܒܥܐ ܘܡܬܟܢܐ ܩܪܘܝܐ ܐܘ\nܠܣܥܘܪܘܬܐ ܕܡܢܗ ܕܩܢܘܡܐ. ܘܗܘ ܗܢܐ. ܐܢ ܡܥܠܝ ܗܿܘ ܕܒܥܐ ܦܩܘܕܐ ܡܬܟܢܐ ܗܘ ܡܐܡܪܐ. ܐܢܕܝܢ\nܡܐܟ ܡܬܟܫܦܢܐ. ܐܢܕܝܢ ܫܘܝ̈ܝ ܢܙܠܐ ܐܝܬܝܗܘܢ ܬܪ̈ܝܗܘܢ ܓܒ̈ܐ ܒܥܝܐ. ܘܗܿܘ ܕܠܘ ܠܒܥܬܐ ܕܡܕܡ\nܡܬܬܣܪܚ. ܐܠܐ ܠܦܣܩܐ ܕܣܝܘܡܘܬܐ ܕܡܕܡ ܥܠ ܡܕܡ. ܐܘ ܡܪܝܡܢܘܬܐ ܕܡܕܡ ܡܢ ܡܕܡ. ܡܐܡܪܐ ܦܣܘܩܐ\nܘܐܦܘܦܢܛܝܩܘܣ ܡܬܩܪܐ. ܘܒܗܿܝ ܕܒܗ ܒܠܚܘܕܘܗܝ ܫܪܪܐ ܡܢ ܕܓܠܘܬܐ ܡܥܕ ܠܡܬܦܪܫܘ. ܥܠܘܗܝ ܗܝ\nܒܠܚܘܕ ܒܛܝܠܘܬܐ ܠܘܓܝܩܝܬܐ.", "ܢܘܗܪܐ: ܘܡܛܠ ܕܦܣܩܐ ܢܩܝܦܘܬܐ ܕܗܿܘ ܕܡܬܩܛܪܓ ܐܘ ܠܐ ܢܩܝܦܘܬܗ ܕܠܗܿܘ\nܕܣܝܡ ܡܫܘܕܥ: ܗܝ ܢܩܝܦܘܬܐ ܐܘ ܒܣܘܥܪ̈ܢܐ ܐܝܬܝܗܿ ܐܝܟ ܡܘܩܕܢܘܬܐ ܕܢܩܝܦܐ ܠܢܘܪܐ. ܐܘ\nܒܚܘܫ̈ܒܐ. ܟܕ ܥܠܝܗܿ ܥܠ ܗܕܐ ܬܐܘܪܝܣܐ ܥܒܕܝܢܢ. ܐܘ ܒܩܠܐ. ܟܕ ܠܗܿܝ ܕܐܬܪܢܝܬ ܠܢ ܒܡܠܬܐ\nܡܓܫܡܝܢܢ. ܐܘ ܒܟܬܝܒ̈ܬܐ. ܟܕ ܠܗܿܝ ܕܡܠܠܢܢ ܒܛܘܡ̈ܣܐ ܡܛܦܣܝܢܢ. ܘܟܠ ܚܕ ܡܢ ܗܠܝܢ ܡܫܘܕܥܢܐ\nܗܘ ܕܗܿܘ ܕܩܕܡܘܗܝ. ܡܫܬܘܕܥܢܐ ܕܝܢ ܡܢ ܗܿܘ ܕܒܬܪܗ. ܒܕܓܘܢ ܣܟ̈ܐ. ܡܫܘܕ̈ܥܢܐ ܐܘ\nܡܫܬܘܕ̈ܥܢܐ ܒܠܚܘܕ. ܡܨܥ̈ܝܐ ܕܝܢ ܘܡܫܘܕ̈ܥܢܐ ܘܡܫܬܘܕ̈ܥܢܐ ܐܟܚܕܐ. ܘܗܠܝܢ ܡܢ ܬܪܝܢ\nܩܕܡ̈ܝܐ. ܒܗܿܝ ܕܟܝܢܐܝܝܢ ܠܟܠ. ܗܢܘܢ ܟܕ ܗܢܘܢ ܐܝܬܝܗܘܢ. ܗܠܝܢ ܕܝܢ ܐ̱ܚܪ̈ܝܐ ܬܪܝܢ. ܒܗܿܝ\nܕܠܘ ܟܝܢܐܝܝܢ ܠܟܠ ܫܪ̈ܒܢ ܠܦܘܬ ܫܠܡܘܬܗܝܢ ܘܠܥܙܝ̈ܗܘܢ ܐܝܬܝ̈ܗܝܢ.", "ܢܘܗܪܐ: ܒܟܠ ܓܝܪ ܦܪܘܛܣܝܣ ܐܢܢܩܝ ܕܢܗܘܐ ܗܿܘ ܕܥܠܘܗܝ ܗܿܘܐ ܦܣܩܐ ܘܗܿܘ\nܕܒܗ ܗܿܘܐ ܦܣܩܐ. ܘܗܢܘܢ ܗܠܝܢ ܐܢ ܒܢ̈ܬ ܩ̈ܠܐ ܐܢܘܢ ܦܫܝ̈ܛܬܐ. ܐܘ ܒܚܝܠܐ ܕܦܫܝ̈ܛܬܐ ܗܝ\nܦܪܘܛܣܝܣ ܕܡܢܗܝܢ ܡܬܪܟܒܐ ܩܛܝܓܘܪܝܩܝܬܐ ܡܬܟܢܝܐ. ܐܟܙܢܐ ܕܒܪܢܫܐ ܚܝܘܬܐ ܐܝܬܘܗܝ. ܐܘ ܚܝܐ\nܡܠܝܠܐ. ܓܘܫܡܐ ܡܢܦܫܐ ܡܪܓܫܢܐ ܐܝܬܘܗܝ. ܐܢܕܝܢ ܠܘ ܦܫܝ̈ܛܬܐ. ܐܦܠܐ ܒܚܝܠܐ ܕܦܫܝ̈ܛܬܐ. ܐܠܐ\nܦܪܘܛܣܝܣ ܗܝ ܕܟܠ ܚܕܐ ܡܢܗܝܢ ܠܝܬܝܗܿ ܗܘܦܬܛܝܩܝܬܐ ܣܒܝܣܬܐ ܡܬܟܢܝܐ. ܐܢ ܐܣܪܐ ܗܘ\nܕܢܩܝܦܘܬܐ ܐܣܪܗܝܢ. ܐܟܙܢܐ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܝܡܡܐ ܐܝܬܘܗܝ. ܐܘ\nܗܘܦܬܛܝܩܝܬܐ ܡܦܪܫܬܐ ܐܢ ܐܣܪܐ ܗܘ ܕܦܘܠܓܐ ܐܣܪܗܝܢ. ܐܟܙܢܐ ܕܗܢܐ ܡܢܝܢܐ. ܐܘ ܙܘܓܐ ܐܘ\nܐܦܙܓܐ ܐܝܬܘܗܝ.", "ܢܘܗܪܐ: ܘܦܪܘܛܣܝܣ ܡܢ ܩܛܝܓܘܪܝܩܝܬܐ ܗܿܘ ܕܥܠܘܗܝ ܗܿܘܐ ܦܣܩܐ. ܗܿܘ ܕܣܝܡ\nܡܬܩܪܐ. ܘܗܿܘ ܕܒܗ ܗܿܘܐ ܦܣܩܐ. ܗܿܘ ܕܡܬܩܛܪܓ. ܒܗܿܢܝܢ ܕܝܢ ܗܘܦܬܛܝܩ̈ܝܬܐ ܗܿܘ ܕܥܠܘܗܝ\nܗܿܘܐ ܦܣܩܐ. ܩܕܝܡܝܐ ܡܬܟܢܐ. ܗܿܘ ܕܝܢ ܕܒܗ ܢܩܦܝܐ. ܘܒܦܪܘܛܣܝܣ ܡܢ ܩܛܝܓܘܪܝܩܝܬܐ ܐܢ\nܕܣܝܘܡܘܬܐ ܗܘ ܦܣܩܐ. ܩܛܦܛܝܩܝܬܐ ܡܬܟܢܝܐ. ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܐܢܕܝܢ\nܕܡܪܝܡܢܘܬܐ. ܐܦܘܦܛܝܩܝܬܐ ܐܝܟ ܗܿܝ ܕܒܪܢܫܐ ܚܝܘܬܐ ܠܐ ܐܝܬܘܗܝ. ܒܗܠܝܢ ܕܝܢ ܗܘܦܬܛܝܩ̈ܝܬܐ.\nܒܣܒܝ̈ܣܬܐ ܡܢ ܐܢ ܣܝܘܡܘܬܐ ܗܘ ܕܢܩܝܦܘܬܐ ܗܘ ܦܣܩܐ ܩܛܦܣܝܣ ܡܬܟܢܐ. ܐܝܟ ܗܿܝ ܕܐܢ ܫܡܫܐ\nܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܐܢ ܕܝܢ ܡܪܝܡܢܘܬܐ ܕܢܩܝܦܘܬܐ ܐܦܘܦܣܝܣ ܐܝܟ ܗܿܝ\nܕܠܘ ܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܒܡܦܪ̈ܫܬܐ ܕܝܢ ܬܘܒ. ܐܢܗܘ ܕܗܘ ܦܣܩܐ\nܣܝܘܡܘܬܐ ܗܘ ܕܦܘܠܓܐ. ܩܛܦܣܝܣ ܗܝ ܦܪܘܛܣܝܣ ܐܝܟ ܗܿܝ ܕܗܢܐ ܡܢܝܢܐ ܐܘ ܙܘܓܐ ܐܘ ܐܦܙܓܐ\nܐܝܬܘܗܝ. ܐܢܕܝܢ ܡܪܝܡܢܘܬܐ ܗܘ ܕܦܘܠܓܐ ܐܦܘܦܣܝܣ ܗܝ ܐܝܟ ܗܿܝ ܕܠܘ ܐܘ ܙܘܓܐ ܐܘ ܐܦܙܓܐ\nܐܝܬܘܗܝ ܡܢܝܢܐ ܗܢܐ.", "ܦܘܠܓܐ: ܟܠ ܦܪܘܛܣܝܣ ܩܛܝܓܘܪܝܩܝܬܐ ܐܘ ܩܢܘܡܐ ܝܚܝܕܝܐ ܐܝܬ ܠܗܿ ܗܿܘ\nܕܣܝܡ. ܘܦܪܘܛܣܝܣ ܕܟܠܚܕ ܡܬܟܢܝܐ. ܐܟܙܢܐ ܕܣܘܩܪܛܝܣ ܒܪܢܫܐ ܐܝܬܘܗܝ. ܐܘ ܕܟܘܠܐ ܐܝܬ ܠܗܿ\nܗܿܘ ܕܣܝܡ. ܘܗܝ ܗܕܐ ܐܢ ܫܟܝܚܐ ܒܗܿ ܒܪܬ ܩܠܐ ܡܫܘܕܥܬ ܟܡܝܘܬܐ ܦܪܘܣܕܝܘܪܝܣܡܘܢܝܬܐ\nܡܬܟܢܝܐ. ܘܦܪܘܣܕܝܘܪ̈ܝܣܡܘ ܡܢ ܐܪܒܥܐ. ܒܗܿܝ ܕܟܡܝܘܬܐ. ܐܘ ܟܠܢܝܬܐ ܐܝܬܝܗܿ ܐܘ ܡܢܬܝܬܐ.\nܘܟܠ ܚܕܐ ܡܢܗܝܢ ܐܘ ܩܛܦܛܝܩܝܬܐ ܐܘ ܐܦܘܦܛܝܩܝܬܐ ܘܦܪܘܣܕܝܘܪܝܣܡܘܣ ܟܠܢܝܐ ܩܛܦܛܝܩܝܬܐ ܐܝܟ\nܗܿܝ ܕܟܠ. ܐܦܘܦܛܝܩܝܬܐ ܕܝܢ ܐܝܟ ܗܿܝ ܕܘܠܐ ܚܕ. ܦܪܘܣܕܝܘܪܝܣܡܘܣ ܕܝܢ ܡܢܬܝܐ ܩܛܦܛܝܩܝܐ\nܐܝܟ ܗܿܝ ܕܡܕܡ ܐܘ ܚܕ. ܐܦܘܦܛܝܩܝܐ ܕܝܢ ܐܝܟ ܗܿܝ ܕܠܐ ܟܠ. ܐܢܕܝܢ ܠܐ ܫܟܝܚܐ ܒܗܿ ܒܪܬ ܩܠܐ\nܡܫܘܕܥܬ ܟܡܝܘܬܐ ܠܐ ܦܪܘܣܕܝܘܪܝܣܡܘܢܝܬܐ ܡܬܟܢܝܐ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܠܐܝܕܐ ܫܘܝܐ ܒܚܝܠܐ ܗܿܝ ܠܐ ܦܪܘܣܕܝܘܪܝܣܡܘܣ", "ܘܦܪܘܛܣܝܣ ܡܢ ܠܐ ܦܪܘܣܕܝܘܪܝܣܡܢܝܬܐ ܡܗܓܓܐ ܡܢ ܟܠܢܝܘܬܐ. ܒܗܿܝ ܕܟܝܢܐ\nܡܕܡ ܒܗܿ ܡܬܢܣܒ. ܗܿܘ ܐܝܢܐ ܕܐܦ ܟܠܢܝܐ ܐܦ ܡܢܬܝܐ ܡܟܢ ܠܡܗܘܐ. ܒܕܓܘܢ ܥܘܗܕܢܗ ܫܚܝܡܐ\nܒܠܥܕ ܒܪܬ ܩܠܐ ܡܫܘܕܥܬ ܟܡܝܘܬܐ ܠܐ ܙܕܩ ܕܟܠܢܝܐ ܢܚܘܝܘܗܝ. ܘܐܠܐ ܡܥܠ ܥܐܠܐ ܗܘܬ ܟܠܢܝܘܬܐ\nܒܡܢܝܘܬܐ ܕܒܪܢܫܐ. ܘܠܐ ܙܕܩ ܗܘܐ ܕܣܘܩܪܛܝܣ ܒܪܢܫܐ ܢܗܘܐ ܒܗܿܝ ܕܠܐ ܟܠܢܝ. ܡܕܝܢ ܐܝܟ\nܕܐܬܐܡܪ ܟܝܢܐ ܗܘ ܟܠ ܟܝܢ ܟܠܢܝܐ ܕܡܟܢ ܐܟܚܕܐ ܬܪ̈ܬܝܗܝܢ ܠܡܩܒܠܘ. ܘܟܕ ܟܠܢܐܝܬ ܡܬܢܣܒ.\nܡܫܪ ܐܦ ܡܢܬܐܝܬ ܟܕ ܕܝܢ ܡܢܬܐܝܬ ܡܬܢܣܒ ܠܘ ܬܘܒ ܟܠܢܐܝܬ ܒܟܠ ܡܨܐ ܠܡܫܪܘ. ܘܟܕ ܒܬܪ̈ܬܝܗܝܢ\nܐܟܚܕܐ ܡܢܬܐܝܬ ܡܫܪܐ. ܟܠܢܐܝܬ ܕܝܢ ܠܘ ܒܬܪ̈ܬܝܗܝܢ ܠܦܪܘܛܣܝܣ ܡܢܬܝܬܐ ܙܕܩ ܠܡܘܕܝܘ ܕܫܘܝܐ\nܒܚܝܠܐ ܗܿܝ ܠܐ ܦܪܘܣܕܝܘܪܝܣܡܢܝܬܐ ܘܡܢ ܗܓܓ̈ܘܬܐ ܕܐܚܪ̈ܢܐ ܢܫܬܐܠ.", "ܦܘܠܓܐ: ܕܦܪܘܛܣܝܣ ܩܛܝܓܘܪܝܩܝܬܐ ܠܦܫܝ̈ܛܬܐ ܘܠܕܡܛܬܣܝܣ", "ܘܒܦܪܘܛܣܝܣ ܡܢ ܩܛܝܓܘܪܝܩܝܬܐ. ܐܢܗܘ ܕܫܟܝܚܘܬܢܝܐ ܡܕܡ ܐܝܬܘܗܝ ܗܿܘ\nܕܡܬܩܛܪܓ ܦܫܝܛܬܐ ܡܬܟܢܝܐ ܗܝ ܦܪܘܛܣܝܣ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܐܢܗܘ ܕܝܢ\nܕܓܠܝܙܘܬܢܝܐ ܡܕܡ ܐܝܬܘܗܝ ܕܡܛܬܣܝܣ ܡܬܟܢܝܐ ܘܡܪܟܒܬܐ ܐܝܟ ܗܿܝ ܕܒܪܢܫܐ ܠܐ ܚܝܘܬܐ ܐܝܬܘܗܝ.\nܡܥܕܝܢ ܬܘܒ ܕܐܦ ܠܗܿܘ ܕܣܝܡ ܓܠܝܙܘܬܢܝܐ ܡܕܡ ܢܥܒܕܘܢ. ܘܕܡܛܬܣܝܣ ܢܟܢܘܢܗܿ ܠܦܪܘܛܣܝܣ. ܐܠܐ\nܠܘ ܣܓܝ. ܐܝܟ ܗܿܝ ܕܠܐ ܒܪܢܫܐ ܚܝܘܬܐ ܐܝܬܘܗܝ. ܐܪܒܥ ܡܕܝܢ ܗܘ̈ܝܢ ܦܪܘܛܣܝܣ ܕܐܝܟ ܗܠܝܢ.\nܬܪܬܝܢ ܩܛܦܛܝܩ̈ܝܬܐ ܗ̄ ܡܬܚܡ̈ܬܐ. ܘܕܡܛܬܣܝܣ ܘܐܦܘܦܛܝܩܝܬܐ ܕܝܠܗܝܢ ܬܪܬܝܢ.", "ܢܘܗܪܐ: ܘܟܒܪ ܬܣܬܒܪ ܕܐܦܘܦܣܝܣ ܗܿܝ ܦܫܝܛܬܐ ܕܐܡܪܐ. ܒܪܢܫܐ ܚܝܘܬܐ ܠܐ\nܐܝܬܘܗܝ. ܘܩܛܦܣܝܣ ܕܡܛܬܣܝܣ ܕܐܡܪܐ ܕܒܪܢܫܐ ܕܒܪܢܫܐ ܠܐ ܚܝܘܬܐ ܐܝܬܘܗܝ. ܒܗܿܝ ܕܐܟܚܕܐ\nܡܢܟܪ̈ܝܢ ܠܗܿܘ ܕܡܬܩܛܪܓ ܡܢ ܗܿܘ ܕܣܝܡ. ܫܘܝ̈ܬ ܚܝܠܐ ܐܝܬܝ̈ܗܝܢ. ܠܐ ܦܪ̈ܝܫܢ ܛܒ. ܐܦ\nܒܡܠܬܐ ܐܦ ܒܣܘܟܠܐ. ܘܒܡܠܬܐ ܡܢ ܒܗܿܝ ܕܒܐܦܘܦܐܣܝܣ ܡܢ ܦܫܝܛܐ. ܠܐܣܪܐ ܢܩܝܦܐ ܠܐ ܟܦܘܪܬܐ.\nܒܩܛܦܣܝܣ ܕܝܢ ܕܡܛܬܣܝܣ ܠܗܿܘ ܕܡܬܩܛܪܓ ܘܒܣܘܟܠܐ ܬܘܒ. ܒܗܿܝ ܕܓܘܢܝܘܬܐ ܘܕܝܠܢܝܘܬܐ ܐܝܬ\nܒܝܬ ܬܪ̈ܬܝܗܝܢ. ܓܘܢܝܐ ܕܝܢ ܐܦܘܦܣܝܣ ܦܫܝܛܬܐ. ܘܕܝܠܢܝܐ ܩܛܦܣܝܣ ܕܡܛܬܣܝܣ. ܘܡܛܠ ܗܕܐ ܟܠ\nܟܪ ܕܡܫܪܐ ܩܛܦܣܝܣ ܕܡܛܬܣܝܣ ܡܫܪܐ ܐܦ ܘܐܦܘܦܣܝܣ ܦܫܝܛܬܐ. ܐܟܙܢܐ ܕܥܠ ܗܠܝܢ ܕܐܝܬܝ̈ܗܝܢ.\nܐܘ ܡܨܝ̈ܢ ܠܡܗܘܐ. ܟܪ ܕܝܢ ܕܡܫܪܐ ܐܦܘܦܐܣܝܣ ܡܬܚܡܬܐ ܠܐ ܡܨܝܐ ܕܬܫܪ. ܘܩܛܦܣܝܣ ܕܡܛܬܣܝܣ.\nܐܟܙܢܐ ܕܥܠ ܗܠܝܢ ܕܠܐ ܐܝܬܝܗܝܢ ܘܠܐ ܡܨܝ̈ܢ ܠܡܗܘܐ. ܥܠ ܥܢܙܐܝܠܐ ܓܝܪ ܡܨܝܐ ܕܢܐܡܪ ܕܚܝܘܬܐ\nܠܐ ܐܝܬܘܗܝ. ܘܠܐ ܡܨܝܐ ܕܢܐܡܪ ܕܠܐ ܚܝܘܬܐ ܐܝܬܘܗܝ. ܒܗܿܝ ܕܗܕܐ ܣܝܘܡܘܬܐ ܡܕܡ ܡܫܘܕܥܐ.\nܘܥܠ ܗܿܘ ܕܝܢ ܕܠܘ ܡܫܟܚܢܐ ܗܘ ܕܢܗܘܐ. ܐܝܕܐ ܣܝܘܡܘܬܐ ܡܫܪܐ ܣܛܪ ܡܢ ܡܪܝܡܢܘܬܐ ܒܠܚܘܕ.\nܘܗܢܝܢ ܗܠܝܢ ܒܦܪ̈ܘܛܣܝܣ ܬܪ̈ܝܢܝܬܐ ܥܛ̈ܠܬ ܠܦܘܪܫܐ ܐܝܬܝܗ̈ܝܢ ܒܡܠܬܐ. ܐܠܐ ܛܟ ܒܣܘܟܠܐ.\nܒܗܠܝܢ ܕܝܢ ܐܚܪ̈ܢܝܬܐ ܕܠܝܠܐܝܬ ܡܬܦܪ̈ܫܢ.", "ܦܘܠܓܐ: ܕܦܪ̈ܘܛܣܝܣ ܗܘܦܬܛܝܩ̈ܝܬܐ ܣܒܝ̈ܣܬܐ ܘܡܦܪ̈ܫܬܐ ܠܗܿܝ ܕܟܠ ܘܠܗܿܝ\nܕܟܠܐ", "ܘܦܪܘܛܣܝܣ ܡܢ ܗܿܝ ܕܟܠܚܕ ܒܗܠܝܢ ܣܒܝ̈ܣܬܐ ܐܝܬܝܗܿ. ܗܿܝ ܕܒܙܒܢܐ ܡܕܡ\nܢܗܘܐ ܒܗܿ ܗܘ ܦܣܩܐ ܕܢܩܝܦܘܬܐ. ܟܠܢܝ̈ܬܐ ܢܗܘ̈ܝܢ ܦܪ̈ܘܛܣܝܣ ܗܢܝܢ ܕܡܢܗܝܢ ܡܪܟܒܐ. ܐܘ ܠܘ\nܟܠܢ̈ܝܬܐ. ܐܝܟ ܗܿܝ ܕܝܘܡܢ ܐܢ ܒܢܝܢ̈ܫܐ ܢܟܣܚܘܢ ܡܗܒ̈ܒܢ ܣًܬܐ. ܐܦܘܦܣܝܣ ܕܝܢ ܕܝܠܗܿ: ܗܿܝ\nܕܠܘ ܐܢ ܝܘܡܢ. ܣܒܝܣܬܐ ܕܝܢ ܕܟܠܐ ܐܝܬܝܗܿ. ܗܿܝ ܕܒܙܒܢܐ ܕܝܬܝܪ ܡܢ ܚܕ ܢܩܦ ܒܗܿ ܦܣܩܐ\nܕܢܩܝܦܘܬܐ. ܕܟܠ ܚܕ ܢܗܘ̈ܝܢ ܗܢܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ. ܐܘ ܠܘ ܕܟܠ ܚܕ. ܐܝܟ ܗܿܝ\nܕܟܠ ܐܡܬܝ ܕܐܚܙܝܟ ܐܫܡܫܟ. ܒܗܿ ܒܕܡܘܬܐ ܘܒܗܠܝܢ ܡܦܪ̈ܫܬܐ ܦܪܘܛܣܝܣ ܕܟܠܚܕ ܐܝܬܝܗܿ. ܗܿܝ\nܕܒܙܒܢܐ ܡܕܡ ܐܝܬܘܗܝ ܒܗܿ ܦܣܩܐ ܕܦܘܠܓܐ. ܕܟܠܐ ܢܗܘ̈ܝܢ ܗܢܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ.\nܐܘ ܠܘ ܕܟܘܠܐ. ܐܝܟ ܗܿܝ ܕܠܡܚܪ. ܐܘ ܢܕܢܚ ܫܡܫܐ ܐܘ ܢܬܚܙܘܢ ܢܗܝܪ̈ܐ. ܐܦܘܦܣܝܣ ܕܝܢ ܕܝܠܗܿ\nܗܿܝ ܕܠܐ ܠܡܚܪ. ܦܪܘܛܣܝܣ ܕܝܢ ܕܟܘܠܐ ܐܝܬܝܗܿ ܒܗܝܢ ܒܡܦܪ̈ܫܬܐ. ܗܿܝ ܕܒܙܒܢܐ ܕܝܬܝܪ ܡܢ ܚܕ\nܢܗܘܐ ܒܗܿ ܦܣܩܐ ܕܦܘܠܓܐ. ܕܟܠܐ ܢܗܘ̈ܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ ܐܘ ܕܟܠ ܚܕ. ܐܝܟ ܗܿܝ\nܕܒܐܡܝܢܘ ܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܐܦܘܦܣܝܣ ܕܝܢ ܕܝܠܗܿ ܗܿܝ ܕܠܘ ܒܐܡܝܢܘ\nܘܦܪܘܣܕܝܘܪܝܣܡܘܣ ܡܢ ܒܗܠܝܢ ܗܘܦܬܛܝܩܝ̈ܬܐ ܐܝܬܘܗܝ. ܒܪܬ ܩܠܐ ܡܫܘܕܥܬ ܟܡܝܘܬܗ ܕܙܒܢܐ. ܕܒܗ\nܗܿܘܐ ܦܣܩܐ ܕܢܩܝܦܘܬܐ. ܐܘ ܕܦܘܠܓܐ. ܠܐ ܗܿܝ ܕܡܫܘܕܥܐ ܟܡܝܘܬܐ ܕܗܿܘ ܕܣܝܡ.\nܘܦܪܘܣܕܝܘܪܝܣܡܘܣ ܡܢ ܟܠܢܝܐ ܩܛܦܛܝܩܝܐ ܐܝܬܘܗܝ. ܒܪܬ ܩܠܐ ܗܿܝ ܕܟܠ ܐܡܬܝ. ܐܘ ܒܟܠܙܒܢ.\nܡܢܬܝܐ ܕܝܢ ܩܛܦܛܝܩܝܐ ܐܝܟ ܗܿܝ ܕܐܝܬ ܐܡܬܝ. ܘܟܠܢܝܐ ܐܦܘܦܛܝܩܝܐ ܐܝܟ ܗܿܝ ܕܘܠܐ ܡܬܘܡ. ܐܘ\nܘܠܐ ܣܟ. ܡܢܬܝܐ ܕܝܢ ܐܦܘܦܛܝܩܝܐ ܐܝܟ ܗܿܝ ܕܠܘ ܟܠ ܐܡܬܝ. ܐܘ ܠܘ ܒܟܠܙܒܢ. ܠܐ\nܦܪܘܣܕܝܘܪܝܣܡܘܢܝܬܐ ܗܘܦܬܛܝܩܝܬܐ ܐܝܬܝܗܿ. ܗܿܝ ܕܘܠܐ ܡܕܡ ܡܢ ܕܐܝܟ ܗܠܝܢ ܒܗܿ ܐܝܬ. ܐܝܟ\nܗܿܝ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܘܓܘܢܐ ܐܘ ܚܘܪܐ ܐܘ ܐܘܟܡܐ ܐܝܬܘܗܝ.\nܘܐܟܡܐ. ܕܗܪܬܡܢ ܗܝ ܗܕܐ ܠܡܢܬܝܬܐ ܫܘܝܐ ܗܘܬ ܒܚܝܠܐ ܒܗܿ ܒܕܡܘܬܐ ܘܗܪܟܐ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܬܪܟܒܐ ܗܘܦܬܛܝܩܝܬܐ ܣܒܝܣܬܐ", "ܘܗܘܦܬܛܝܩܝܬܐ ܡܢ ܣܒܝܣܬܐ ܬܫܝܥܐܝܬ ܡܬܪܟܒܐ ܒܗܿܝ ܕܦܪܘܛܣܝܣ ܕܡܢܗܝܢ\nܡܪܟܒܐ. ܐܘ ܡܢ ܬܪ̈ܬܝܗܝܢ ܩܛܝܓܘܪ̈ܝܩܝܢ. ܐܘ ܬܪ̈ܬܝܗܝܢ ܣܒܝ̈ܣܬܐ. ܐܘ ܬܪ̈ܬܝܗܝܢ ܡܦܪ̈ܫܬܐ.\nܐܘ ܗܿܝ ܡܢ ܩܕܝܡܝܬܐ ܩܛܝܓܘܪܝܩܝܬܐ. ܗܿܝ ܕܝܢ ܢܩܦܝܬܐ ܣܒܝܣܬܐ. ܐܘ ܗܿܝ ܡܢ ܩܕܝܡܝܬܐ\nܣܒܝܣܬܐ ܗܿܝ ܕܝܢ ܢܩܦܝܬܐ ܩܛܝܓܘܪܝܩܝܬܐ. ܐܘ ܗܿܝ ܡܢ ܩܕܝܡܝܬܐ ܩܛܝܓܘܪܝܩܝܬܐ. ܗܿܝ ܕܝܢ\nܢܩܦܝܬܐ ܡܦܪܫܬܐ. ܐܘ ܗܿܝ ܡܢ ܩܕܝܡܝܬܐ ܡܦܪܫܬܐ. ܗܿܝ ܕܝܢ ܢܩܦܝܬܐ ܩܛܝܓܘܪܝܩܝܬܐ. ܐܘ ܗܿܝ\nܡܢ ܩܕܝܡܝܬܐ ܣܒܝܣܬܐ.", "ܙܢܐ ܩܕܡܝܐ: ܐܝܟ ܗܿܝ ܕܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ.", "ܙܢܐ ܕܝܢ ܬܪܝܢܐ: ܐܝܟ ܗܿܝ ܕܟܠ ܐܡܬܝ ܕܫܡܫܐ ܠܥܠ ܐܝܬܘܗܝ ܐܝܡܡܐ ܐܝܬܘܗܝ.\nܟܠ ܐܡܬܝ ܕܠܬܚܬ ܡܢ ܐܪܥܐ ܐܝܬܘܗܝ ܐܝܡܡܐ ܠܐ ܐܝܬܘܗܝ.", "ܙܢܐ ܬܠܝܬܝܐ: ܐܝܟ ܗܿܝ ܕܐܢ ܟܠ ܐܡܬܝ ܚܝܘܬܐ ܐܘ ܒܪܢܫܐ ܐܘ ܠܐ ܒܪܢܫܐ\nܐܝܬܘܗܝ. ܟܠ ܡܢܦܫܐ ܐܘ ܒܪܢܫܐ ܐܘ ܠܐ ܒܪܢܫܐ ܐܝܬܘܗܝ.", "ܙܢܐ ܪܒܝܥܝܐ: ܐܝܟ ܗܿܝ ܕܐܢ ܡܣܝܘܬܐ ܥܠܬܐ ܗܝ ܕܐܫܬܐ. ܐܘ ܟܠ ܐܡܬܝ ܕܐܫܬܐ\nܬܫܬܟܚ. ܐܦ ܡܣܝܘܬܐ ܡܫܬܟܚܐ.", "ܙܢܐ ܚܡܝܫܝܐ: ܐܝܟ ܗܿܝ ܕܐܢ ܟܠ ܐܡܬܝ ܕܢܕܢܚ ܫܡܫܐ ܡܫܬܟܚ ܐܝܡܡܐ. ܕܢܚܗ\nܕܫܡܫܐ ܥܠܬܐ ܗܘ ܕܐܝܡܡܐ.", "ܙܢܐ ܫܬܝܬܝܐ: ܐܝܟ ܗܿܝ ܕܐܢ ܐܫܬ ܦܠܢ ܚܡܝܡܬܐ ܐܝܬܝܗܿ ܐܘ ܥܡ ܗܘܠܐ ܗܝ.\nܐܘ ܕܠܐ ܗܘܠܐ.", "ܙܢܐ ܫܒܝܥܝܐ: ܐܝܟ ܗܿܝ ܕܐܢ ܐܫܬ ܦܠܢ ܐܘ ܕܡܢܝܬܐ ܐܝܬܝܗܿ ܐܘ ܡܪܬܢܝܬܐ\nܚܡܝܡܬܐ ܐܝܬܝܗܿ.", "ܙܢܐ ܬܡܝܢܝܐ: ܐܝܟ ܗܿܝ ܕܐܢ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ. ܐܘ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܘ ܠܠܝܐ ܠܐ ܐܝܬܘܗܝ.", "ܙܢܐ ܬܫܝܥܝܐ: ܐܝܟ ܗܿܝ ܕܐܢ ܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܟܠܡܐ\nܕܗܢܐ ܡܢܝܢܐ ܐܝܬܘܗܝ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܨܝܐ ܕܬܬܪܟܒ ܣܒܝܣܬܐ ܫܪܝܪܬܐ ܐܟܚܕ\nܘܕܓܠܬܐ", "ܠܡܕܥ ܐܠܨܐ ܕܫܪܝܪܘܬ ܗܠܝܢ ܣܒܝ̈ܣܬܐ. ܠܘ ܒܫܪܝܪܘܬܐ ܗܝ ܕܦܪ̈ܘܛܣܝܣ ܗܿܢܝܢ\nܕܡܢܗܝܢ ܡܬܪܟܒܐ. ܐܦܠܐ ܕܓܠܘܬܗܿ ܒܕܓܠܘܬܗܝܢ. ܒܗܿܝ ܕܐܝܬ ܐܡܬܝ ܕܡܢ ܫܪܝܪ̈ܬܐ ܕܓܠܬܐ\nܡܬܪܟܒܐ. ܘܡܢ ܕܓ̈ܠܬܐ ܫܪܝܪ̈ܬܐ ܐܝܟ ܕܡܬܚܘܝܐ. ܘܫܪܝܪܬܐ ܡܢ ܪܒܝܥܐܝܬ ܡܬܪܟܒܐ. ܐܘ ܡܢ\nܬܪܬܝܢ ܫܪܝܪ̈ܬܐ. ܐܘ ܡܢ ܬܪܬܝܢ ܕܓ̈ܠܬܐ. ܐܘ ܡܢ ܩܕܝܡܝܬܐ ܕܓܠܬܐ ܘܢܩܦܝܬܐ ܫܪܝܪܬܐ. ܘܡܢ\nܗܦܟܐ ܕܗܢܐ ܠܐ ܡܨܝܐ ܕܬܬܪܟܒ ܫܪܝܪܬܐ ܐܝܟ ܕܡܬܚܘܝܐ. ܐܘ ܡܢ ܬܪܬܝܢ ܕܠܐ ܝܕܝܥܐ\nܫܪܝܪܘܬܗܝܢ.", "ܘܙܢܐ ܡܢ ܩܕܡܝܐ. ܐܝܟ ܗܿܝ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ.", "ܙܢܐ ܕܝܢ ܬܪܝܢܐ ܐܝܟ ܗܿܝ ܕܐܢ ܒܪܢܫܐ ܟܐܦܐ ܐܝܬܘܗܝ ܠܐ ܡܢܦܫܐ ܐܝܬܘܗܝ.", "ܙܢܐ ܕܝܢ ܬܠܝܬܝܐ ܐܝܟ ܗܿܝ ܕܐܢ ܒܪܢܫܐ ܣܘܣܝܐ ܐܝܬܘܗܝ. ܚܝܘܬܐ ܐܝܬܘܗܝ.\nܘܠܐ ܡܨܝܐ ܕܬܬܐܡܪ ܕܐܢ ܚܝܘܬܐ ܐܝܬܘܗܝ ܣܘܣܝܐ ܐܝܬܘܗܝ. ܒܗܿܝ ܕܚܝܘܬܐ ܓܘܢܝܐ.", "ܙܢܐ ܕܝܢ ܕܐܪܒܥܐ ܐܝܟ ܗܿܝ ܕܐܢ ܣܘܩܪܛܝܣ ܟܬܒ ܡܙܝܥ ܨܒ̈ܥܬܗ. ܘܗܕܐ ܡܢ ܟܕ\nܐܢܢܩܐܝܬ ܫܪܝܪܐ. ܘܠܐ ܣܟ ܝܕܝܥܐ ܠܢ ܗܿܝ ܕܐܢ ܟܬܒ ܐܘ ܠܐ ܟܬܒ ܡܙܝܥ ܨܒ̈ܥܬܗ. ܐܘ ܠܐ\nܡܙܝܥ.", "ܗܘ ܘܟܘܬ ܘܣܒܝܣܬܐ ܕܓܠܬܐ ܪܒܝܥܐܝܬ ܡܬܪܟܒܐ. ܐܘ ܡܢ ܬܪܬܝܢ ܫܪܝܪ̈ܬܐ. ܐܘ\nܡܢ ܬܪܬܝܢ ܕܓ̈ܠܬܐ. ܐܘ ܡܢ ܩܕܝܡܝܬܐ ܫܪܝܪܬܐ ܘܢܩܝܦܬܐ ܕܓܠܬܐ. ܘܡܢ ܗܦܟܗܿ ܠܐ ܡܨܝܐ\nܕܕܓܠܬܐ ܬܗܘܐ. ܐܝܟ ܕܐܬܚܘܝ. ܐܘ ܡܢ ܬܪܬܝܢ ܕܠܐ ܝܕܝܥܐ ܕܓܠܘܬܗܝܢ.", "ܘܙܢܐ ܡܢ ܩܕܡܝܐ. ܐܝܟ ܗܿܝ ܕܟܠ ܐܡܬܝ ܕܐܘܡܝܪܘܣ ܚܝܘܬܐ ܐܝܬܘܗܝ. ܒܪܢܫܐ\nܐܝܬܘܗܝ. ܘܗܠܝܢ ܡܢ ܐܦܢ ܬܪܬܝܗܝܢ ܫܪܝܪ̈ܢ ܥܠ ܐܘܡܝܪܘܣ. ܗܝ ܦܪܘܛܣܝܣ ܕܡܢܗܝܢ ܡܪܟܒܐ ܠܘ\nܫܪܝܪܬ ܒܟܝܢܐ ܐܝܬܝܗܿ. ܒܗܿܝ ܕܠܘ ܚܝܘܬܐ ܐܝܬܝܗܿ ܥܠܬܐ ܕܐܢܫܘܬܐ. ܘܐܠܐ ܟܠ ܚܝܘܬܐ ܒܪܢܫܐ.\nܗܿܝ ܕܫܟܝܪܐ.", "ܙܢܐ ܕܝܢ ܕܬܪܝܢ: ܐܝܟ ܗܿܝ ܕܟܠ ܐܡܬܝ ܕܐܝܠܢܐ ܨܗܘܠܐ ܐܝܬܘܗܝ ܒܪܢܫܐ\nܐܝܬܘܗܝ.", "ܙܢܐ ܕܝܢ ܬܠܝܬܝܐ: ܐܝܟ ܗܿܝ ܕܐܢ ܒܪܢܫܐ ܚܝܘܬܐ ܐܝܬܘܗܝ ܣܘܣܝܐ ܐܝܬܘܗܝ.\nܘܠܐ ܡܨܝܐ ܕܬܬܗܦܟ ܗܝ ܗܕܐ ܕܓܠܬܐ ܬܟܬܪ.", "ܙܢܐ ܕܝܢ ܪܒܝܥܝܐ. ܐܝܟ ܗܿܝ ܕܐܢ ܣܘܩܪܛܝܣ ܟܬܒ ܫܠܝ̈ܢ ܠܗ ܨܒ̈ܥܬܗ. ܘܗܝ\nܡܢ ܦܪܘܛܣܝܣ ܟܕ ܕܓܠܬܐ ܗܝ ܠܐ ܝܕܝ̈ܥܢ ܠܢ ܡܢܘ̈ܬܗܿ ܕܐܪܐ ܒܙܒܢܐ ܕܒܗ ܡܐܡܪܐ ܡܬܬܣܪܚ\nܕܓ̈ܠܢ ܥܠܘܗܝ ܐܘ ܠܐ ܕܓ̈ܠܢ.", "ܢܘܗܪܐ ܡܛܠ ܗܿܝ ܕܬܠܝܬܝܬ ܓܢ̈ܣܐ ܗܝ ܗܘܦܬܛܝܩܝܬܐ ܡܦܪܫܬܐ", "ܦܪܘܛܣܝܣ ܡܢ ܓܝܪ ܕܡܢܗܝܢ ܗܘܦܬܛܝܩܝܬܐ ܡܦܪܫܬܐ ܡܬܪܟܒܐ. ܐܘ ܠܐ ܡܨܝܐ\nܕܐܟܚܕܐ ܢܫܪ̈ܢ ܐܘ ܢܕܓ̈ܠܢ ܘܡܬܟܢܝܐ ܡܦܪܫܬܐ ܡܪܢܝܬܐ. ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ\nܐܦܙܓܐ ܐܝܬܘܗܝ. ܐܘ ܠܐ ܡܨܝܐ ܕܐܟܚܕܐ ܢܕܓ̈ܠܢ. ܡܨܝܐ ܕܝܢ ܕܐܟܚܕܐ ܢܫܪ̈ܢ. ܘܡܬܟܢܝܐ\nܡܦܪܫܬܐ ܟܠܝܬ ܡܢ ܣܦܝܩܘܬܐ. ܐܝܟ ܗܿܝ ܕܣܘܩܪܛܝܣ ܐܘ ܒܝܡܐ ܐܝܬܘܗܝ. ܐܘ ܠܐ ܡܬܛܒܥ. ܘܗܕܐ\nܗܿܘܝܐ ܟܕ ܗܿܝ ܡܢ ܚܕܐ ܡܢܬܐ ܕܡܦܪܫܬܐ ܓܘܢܝܬܐ ܬܗܘܐ ܡܢ ܐܢܛܝܦܣܝܣ ܕܗܿܝ ܐܚܪܬܐ.\nܘܐܦܘܦܛܝܩܝܐ ܬܗܘܐ. ܗܐ ܓܝܪ ܟܕ ܗܿܝ ܕܒܝܡܐ ܢܗܘܐ. ܓܘܢܝܐ ܡܢ ܗܿܝ ܕܡܬܛܒܥ. ܡܪܝܡܢܘܬܐ\nܕܗܕܐ ܕܕܝܠܢܝܐ ܗ̄ ܕܗܿܝ ܕܡܬܛܒܥ ܕܐܝܬܝܗܿ ܠܐ ܡܬܛܒܥ. ܓܘܢܝܬܐ ܡܢ ܗܿܝ ܕܒܝܡܐ ܠܐ ܢܗܘܐ\nܙܕܩ ܕܬܗܘܐ. ܗܿܝ ܕܒܝܡܐ ܢܗܘܐ ܓܘܢܐ ܗܝ ܡܢ ܗܿܝ ܕܡܬܛܒܥ. ܘܗܿܝ ܕܠܐ ܡܬܛܒܥ ܓܘܢܝ ܡܢ ܗܿܘ\nܕܒܝܡܐ ܠܐ ܢܗܘܐ. ܕܝܠܢ̈ܝܐ ܕܝܢ ܕܬܪ̈ܝܗܘܢ ܒܙܒܢ ܗܿܝ ܕܒܝܡܐ ܢܗܘܐ. ܘܒܙܒܢ ܗܿܝ ܕܡܬܛܒܥ.\nܒܗܿܝ ܕܗܿܘ ܕܡܬܛܒܥ ܕܠܐ ܦܪܘܣ ܒܝܡܐ ܐܝܬܘܗܝ. ܘܕܠܐ ܡܬܛܒܥ ܡܨܝܐ ܕܐܝܬܘܗܝ ܒܙܒܢ ܒܝܡܐ\nܘܒܙܒܢ ܒܝܒܫܐ ܘܠܐ ܡܬܛܒܥ. ܐܘ ܠܐ ܡܨܝܐ ܕܐܟܚܕܐ ܢܫܪ̈ܢ. ܡܨܝܐ ܕܝܢ ܕܐܟܚܕܐ ܢܕܓ̈ܠܢ.\nܘܡܬܟܢܝܐ ܡܦܪܫܬܐ ܟܠܝܬ ܡܢ ܟܢܝܫܘܬܐ ܐܝܟ ܗܿܝ ܕܗܢܐ ܓܘܫܡܐ ܐܘ ܟܐܦܐ ܐܘ ܐܝܠܢܐ ܐܝܬܘܗܝ.\nܘܗܕܐ ܡܢ ܗܘܝܐ ܟܕ ܗܿܝ ܡܢ ܚܕܐ ܡܢܬܐ ܕܡܦܪܫܬܐ ܕܝܠܢܝܬܐ ܬܗܘܐ ܡܢ ܐܢܛܝܦܣܝܣ ܕܗܿܝ ܐܚܪܬܐ.\nܘܩܛܦܣܝܣ ܬܗܘܐ. ܗܐ ܓܝܪ ܟܐܦܐ ܕܝܠܢܝܐ ܡܢ ܐܢܛܝܦܣܝܣ ܕܐܝܠܢܐ ܕܐܝܬܝܗܿ ܠܐ ܐܝܠܢܐ. ܒܗܿܝ\nܕܠܐ ܐܝܠܢܐ ܐܦ ܥܠ ܟܐܦܐ ܐܦ ܥܠ ܠܐ ܟܐܦܐ ܡܬܩܛܪܓ. ܒܗܿ ܒܕܡܘܬܐ ܘܠܐ ܟܐܦܐ. ܥܠ ܐܝܠܢܐ ܘܥܠ\nܠܐ ܐܝܠܢܐ.", "ܢܘܗܪܐ ܡܛܠ ܗܿܝ ܕܟܡܐ ܡܨܝܢ ܠܡܗܘܐ ܡܢ̈ܘܬܐ ܠܡܦܪܫܬܐ ܡܪܢܝܬܐ", "ܘܗܝ ܡܢ ܗܕܐ ܐܘ ܬܪܝܢܬ ܡܢ̈ܘܬܐ ܐܝܬܝܗܿ. ܘܗܕܐ ܟܕ ܚܕܐ ܡܢܬܗܿ ܫܘܝܬ\nܒܚܝܠܐ ܠܐܢܛܝܦܣܝܣ ܕܗܿܝ ܐܚܪܬܐ ܬܗܘܐ. ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.\nܐܘ ܬܠܬܝܬ ܡܢ̈ܘܬܐ. ܘܗܝ ܗܕܐ ܟܕ ܚܕܐ ܡܢܬܗܿ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܬܪܬܝܢ ܬܗܘܐ.\nܐܝܟ ܗܿܝ ܕܟܠ ܡܢܝܢܐ ܐܘ ܝܬܝܪܐ ܐܘ ܚܣܝܪܐ ܐܘ ܫܘܝܐ ܐܝܬܘܗܝ. ܐܘ ܪܒܝܥܝܬ ܡܢ̈ܘܬܐ. ܘܗܕܐ\nܟܕ ܚܕܐ ܡܢܬܗܿ ܐܝܕܐ ܕܗܝ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܬܠܬ ܐܚܪ̈ܢܝܬܐ ܬܗܘܐ. ܐܝܟ ܗܿܝ\nܕܟܠ ܡܢܝܢܐ ܐܘ ܐܦܙܓܐ ܐܘ ܙܘܓܐ. ܐܘ ܙܘܓܐ ܕܙܘܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ ܐܝܬܘܗܝ.\nܙܘܓܐ ܐܝܟ ܬܪܝܢ. ܘܙܘܓܐ ܕܙܘܓܐ. ܐܝܟ ܐܪܒܥܐ. ܘܙܘܓܐ ܕܙܘܓܐ ܘܕܐܦܙܓܐ. ܐܝܟ ܐܫܬܐ ܕܙܘܓܐ\nܗܘ ܕܬܠܬܐ ܕܐܝܬ ܒܗ ܙܘܓܐ ܘܐܦܙܓܐ. ܐܘ ܡܪܬ ܡܢ̈ܘܬܐ ܕܠܐ ܣܘܦ ܐܝܬܝܗܿ. ܘܗܕܐ ܟܕ ܚܕܐ\nܡܢܬܗܿ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܐܚܪ̈ܢܝܬܐ ܡܢ̈ܘܬܐ ܕܠܐ ܣܘܦ ܬܗܘܐ. ܐܝܟ ܗܿܝ ܕܟܠ\nܡܢܝܢܐ. ܐܘ ܚܕ ܐܘ ܬܪܝܢ ܐܘ ܬܠܬܐ ܘܗܟܢܐ ܠܠܐ ܣܘܦ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܬܪܟܒܐ ܗܘܦܬܛܝܩܝܬܐ ܡܦܪܫܬܐ ܡܪܢܝܬܐ", "ܘܗܝ ܗܕܐ ܬܘܒ ܫܬܝܬܐܝܬ ܘܠܘ ܬܫܝܥܐܝܬ ܐܝܟ ܗܿܢܝܢ ܣܒܝ̈ܣܬܐ ܡܬܪܟܒܐ. ܒܗܿܝ\nܕܗܪܬܡܢ ܗܿܝ ܡܢ ܚܕܐ ܡܬܢܩܦܢܝܬܐ ܗܝ. ܗܿܝ ܕܝܢ ܐܚܪܬܐ ܢܩܘܦܬܐ. ܘܡܛܠ ܗܕܐ ܠܐ ܙܗܝܪܐ\nܕܢܫܬܚ̈ܠܦܢ. ܒܠܥܕ ܫܘܚܠܦܐ ܕܣܘܟܠܐ. ܗܪܟܐ ܕܝܢ ܘܐܦܢ ܢܫܬܚ̈ܠܦܢ. ܫܘܚܠܦܐ ܘܠܐ ܚܕ\nܒܣܘܟܠܗܝܢ ܗܿܘܐ. ܐܝܟ ܕܡܬܚܘܝܐ. ܘܡܬܪܟܒܐ ܡܢ ܐܘ ܡܢ ܬܪܬܝܢ ܩܛܓܘܪ̈ܝܩܝܬܐ. ܐܘ ܡܢ ܬܪܬܝܢ\nܣܒܝ̈ܣܬܐ. ܐܘ ܡܢ ܬܪܬܝܢ ܡܦܪ̈ܫܬܐ. ܐܘ ܡܢ ܩܛܓܘܪܝܩܝܬܐ ܘܣܒܝܣܬܐ. ܐܘ ܡܢ ܩܛܓܘܪܝܩܝܬܐ\nܘܡܦܪܫܬܐ. ܐܘ ܡܢ ܣܒܝܣܬܐ ܘܡܦܪܫܬܐ. ܘܙܢܐ ܩܕܡܝܐ ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ\nܐܝܬܘܗܝ.", "ܙܢܐ ܕܝܢ ܕܬܪܝܢ. ܐܝܟ ܗܿܝ ܕܐܘ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܢܗܘܐ\nܐܝܡܡܐ ܢܗܘܐ. ܐܘ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܠܠܝܐ ܠܐ ܐܝܬܘܗܝ. ܙܢܐ ܕܝܢ\nܕܬܠܬܐ. ܐܝܟ ܗܿܝ ܕܗܕܐ ܐܫܬܐ ܥܡ ܗܘܠܐ ܐܘ ܕܡܢܝܬܐ ܐܘ ܡܪܬܢܝܬܐ ܐܝܬܝܗܿ. ܐܘ ܦܠܓܡܢܝܬܐ ܐܘ\nܡܗܠܐܢܟܘܠܝܩܝܬܐ ܐܝܬܝܗܿ. ܘܗܕܐ ܡܢ ܡܪܢܝܬܐ ܗܝ. ܒܕ ܡܢ ܐܣܘ̈ܬܐ ܐܬܬܫܠܡܢ ܕܘܠܐ ܚܕ ܟܘܡܘܣ\nܠܒܪ ܡܢܗܘܢ.", "ܙܢܐ ܕܝܢ ܪܒܝܥܝܐ. ܐܝܟ ܗܿܝ ܕܐܘ ܫܡܫܐ ܥܠܬܐ ܕܐܝܡܡܐ ܐܝܬܘܗܝ. ܐܘ ܠܘ ܟܠ\nܐܡܬܝ ܕܫܡܫܐ ܢܕܢܚ ܐܝܡܡܐ ܐܝܬܘܗܝ.", "ܙܢܐ ܕܝܢ ܚܡܝܫܝܐ. ܐܝܟ ܗܿܝ ܕܐܘ ܗܢܐ ܡܢܝܢܐ ܠܐ ܐܝܬܘܗܝ ܐܘ ܙܘܓܐ ܐܘ\nܐܦܙܓܐ ܐܝܬܘܗܝ.", "ܘܙܢܐ ܕܝܢ ܫܬܝܬܝܐ. ܐܝܟ ܗܿܝ ܕܐܘ ܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ. ܐܘ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܘ ܐܝܡܡܐ ܠܐ ܐܝܬܘܗܝ.", "ܙܢܐ ܕܝܢ ܐܝܬܘܗܝ ܩܠܐ ܡܫܘܕܥܢܐ ܕܐܝܟܢ ܐܝܬ ܠܗܿܘ ܕܡܬܩܛܪܓ ܨܝܕ ܗܿܘ\nܕܣܝܡ. ܡܫܚܠܦ ܕܝܢ ܡܢ ܦܪܘܣܕܝܘܪܝܣܡܘܣ ܡܛܠ ܕܦܪܘܣܕܝܘܪܝܣܡܘܣ ܘܟܡܝܘܬܐ ܘܐܝܢܐ ܡܚܘܐ. ܕܐܝܟ\nܐܝܟܢ ܟܠܢܝܐ ܘܡܢܬܝܐ ܩܛܦّ ܐܘ ܐܦܘܦّ ܙܢܐ ܕܝܢ ܠܐܝܢܐ ܡܚܘܐ ܒܠܚܘܕ.", "ܢܘܗܪܐ ܡܛܠ ܗܘ̈ܠܐܣ ܕܦܪܘܛܣܝܣ ܘܙܢܝ̈ܗܝܢ ܕܒܡܢܐ ܦܪܝܫܐ ܗܘܠܐ ܡܢ ܙܢܐ", "ܒܟܠ ܓܝܪ ܦܪܘܛܣܝܣ ܡܢ ܐܢܢܩܝ ܕܐܚܝܢܘܬܐ ܡܕܡ ܬܗܘܐ ܒܝܬ ܗܿܘ ܕܣܝܡ ܠܗܿܘ\nܕܡܬܩܛܪܓ ܕܒܗܿ ܠܚܕ̈ܕܐ ܡܬܢܩܦܝܢ. ܒܕܓܘܢ ܗܝ ܡܢ ܐܚܝܢܘܬܐ ܗܿܝ ܒܗܘܢ ܒܣܘܥܪ̈ܢܐ ܗܘܠܐ\nܡܬܟܢܝܐ. ܘܟܕ ܒܒܪܬ ܩܠܐ ܡܬܦܫܩܐ ܙܢܐ. ܘܡܛܠ ܕܬܠܬ ܐܢܝܢ ܗܘ̈ܠܐܣ. ܒܗܿ ܒܕܡܘܬܐ ܘܙܢ̈ܝܐ\nܬܠܬܐ. ܒܗܿܝ ܕܗܿܘ ܕܡܬܩܛܪܓ. ܐܘ ܡܢ ܐܢܢܩܝ ܢܩܝܦ ܠܗܿܘ ܕܣܝܡ. ܘܗܝ ܗܘܠܐ ܐܠܨܝܬܐ ܡܬܟܢܝܐ.\nܘܙܢܗܿ ܡܢ ܐܠܨܝ̈ܬܐ ܕܬܗܘܐ. ܐܘ ܡܢ ܐܢܢܩܝ ܠܐ ܢܩܝܦ. ܘܗܝ ܗܘܠܐ. ܠܘ ܡܫܟܚܢܝܬܐ ܡܬܟܢܝܐ.\nܘܙܢܗܿ ܠܘ ܡܫܟܚܐ ܕܬܗܘܐ ܐܝܟ ܕܝܢ ܡܠܬܐ ܕܝܠܝ ܟܠܝܐ ܕܬܗܘܐ. ܐܝܟܢܐ ܕܐܦ ܒܪܬ ܩܠܐ ܐܝܟ ܕܐܦ\nܣܘܟܠܐ ܩܛܦܛܝܩܝܘܬܐ ܬܫܘܕܥ. ܐܘ ܠܘ ܡܢ ܐܢܢܩܝ ܢܩܝܦ. ܐܦܠܐ ܡܢ ܐܢܢܩܝ ܠܐ ܢܩܝܦ. ܘܗܝ ܗܘܠܐ\nܕܐܝܟ ܗܕܐ ܡܫܟܚܢܝܬܐ ܐܘ ܡܬܡܨܝܢܝܬܐ ܡܬܟܢܝܐ. ܘܙܢܗܿ ܡܫܟܚܐ ܕܬܗܘܐ. ܐܘ ܡܨܝܐ ܕܬܗܘܐ.", "ܢܘܗܪܐ ܥܠ ܡܫܚܠܦܘܬ ܙܢ̈ܝܐ ܕܐܢܢܩܝܘܬܐ", "ܘܐܢܢܩܝ̈ܬܐ ܡܢ ܚܡܫ ܐܝܬܝ̈ܗܝܢ. ܚܕܐ ܡܢ ܐܢܢܩܝܬܐ ܦܫܝܛܬܐ ܡܫܡܠܝܬܐ. ܐܝܟ\nܗܿܝ ܕܢܐܡܪ ܕܫܪܪܐ ܩܕܡܝܐ ܐܠܨܝܐ ܗܘ ܒܝܬܗ ܒܗܿܝ ܕܠܥܠܡ ܗܟܢܐ ܗܘ ܒܠܥܕ ܬܚܘܡܐ. ܘܐܢܢܩܝܬܐ\nܡܬܚܡܬܐ ܕܝܬܐ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܟܐܡܬ ܟܡܐ ܕܒܪܢܫܐ ܐܝܬܘܗܝ. ܘܐܢܢܩܝܬܐ\nܡܬܚܡܬܐ ܓܘܢܝܬܐ. ܐܝܟ ܗܿܝ ܕܟܠ ܕܡܗܠܟ ܡܬܬܙܝܥ. ܟܐܡܬ ܟܡܐ ܕܡܗܠܟ. ܘܐܢܢܩܝܬܐ ܡܬܚܡܬܐ\nܕܝܠܢܝܬܐ. ܐܝܟ ܗܿܝ ܕܟܠ ܕܟܬܒ ܡܙܝܥ ܨܒܥ̈ܬܗ ܟܡܐ ܕܟܬܒ ܠܘ ܟܡܐ ܕܝܬܗ ܐܝܬܝܗܿ. ܘܗܝ ܗܕܐ\nܕܝܠܢܝܐ ܡܢ ܗܿܝ ܕܩܕܡܝܗܿ. ܒܗܿܝ ܕܗܿܝ ܡܢ ܥܠܝܗܿ ܡܫܪܐ. ܗܕܐ ܕܝܢ ܥܠ ܗܿܝ ܘܠܐ ܣܟ. ܡܛܠ\nܕܗܿܝ ܡܢ ܫܪܝܪܐ ܥܠ ܩܘܛܪܓܐ ܕܐܡܝܢܐܝܬ ܐܘ ܠܘ ܐܡܝܢܐܝܬ ܢܩܝܦ ܠܝܬܐ ܕܗܿܘ ܕܣܝܡ. ܗܕܐ ܕܝܢ\nܥܠ ܗܿܘ ܕܠܘ ܕܐܡܝܢܐܝܬ ܢܩܝܦ ܠܝܬܐ ܒܠܚܘܕ. ܘܐܢܢܩܝܬܐ ܡܬܚܡܬܐ ܥܕܢܝܬܐ. ܘܗܝ ܗܕܐ\nܬܪܝܢܐܝܬ. ܒܗܿܝ ܕܗܘ ܥܕܢܐ. ܐܘ ܥܕܢܐ ܗܘ ܝܕܝܥܐ. ܐܝܟ ܗܿܝ ܕܟܠ ܢܨܒܬܐ ܡܦܪܥܢܝܬܐ ܒܙܒܢ\nܬܕܐܐ. ܐܘ ܟܠ ܣܗܪܐ ܚܫܘܟܐ ܒܙܒܢܐ ܕܒܗ ܬܬܡܨܥ ܐܪܥܐ ܒܝܬ ܠܗ ܠܫܡܫܐ. ܐܘ ܥܕܢܐ ܠܘ ܝܕܝܥܐ.\nܐܝܟ ܗܿܝ ܕܟܠ ܒܪܢܫܐ ܣܝܘܩܐ. ܡܢ ܐܢܢܩܝ ܒܥܕܢܐ ܡܕܡ. ܘܠܘ ܟܡܐ ܕܝܬܗ ܐܝܬܝܗܿ.", "ܢܘܗܪܐ ܕܥܠ ܡܫܚܠܦܘܬ ܙܢ̈ܝܐ ܕܡܬܡܨܝܢܘܬܐ", "ܘܩܕܡ̈ܝܐ ܡܢ ܬܪܝܢ ܐܫܟܚܘ ܙܢ̈ܝܐ ܕܩܘܛܪܓܐ ܡܬܡܨܝܢܐ ܘܟܠܝܐ. ܘܒܡܬܡܨܝܢܐ\nܡܢ ܚܒܫܘ ܠܩܘܛܪܓܐ ܐܢܢܩܝܐ ܘܠܠܐ ܐܢܢܩܝܐ. ܘܡܛܠ ܗܕܐ ܓܘܢܝܬܐ ܐܬܟܢܝܬ ܡܬܡܨܝܢܘܬܗܘܢ.\nܘܟܠܝܐ ܡܢ ܐܡܪܘ ܠܩܘܛܪܓܐ ܗܿܘ ܕܡܢ ܐܢܢܩܝ ܠܐ ܡܨܐ ܠܡܩܦ ܒܗ ܗܿܘ ܕܡܬܩܛܪܓ ܠܗܿܘ ܕܣܝܡ.\nܐܚܪ̈ܝܐ ܕܝܢ ܬܠܝܬܝܐ ܗܘܐ ܠܘܬܗܘܢ ܗܘ ܦܘܠܓ ܩܘܛܪܓܐ. ܗܿܘ ܕܐܢܢܩܐܝܬ ܢܩܦ ܘܟܢܝܘܗܝ\nܐܠܐܢܢܩܝܐ. ܘܗܿܘ ܕܐܢܢܩܐܝܬ ܠܐ ܢܩܦ ܘܟܢܝܘܗܝ ܟܠܝܐ. ܘܗܿܘ ܕܠܐ ܢܩܝܦܘܬܗ ܐܢܢܩܝܬܐ ܗܝ\nܘܐܦܠܐ ܠܐ ܢܩܝܦܘܬܗ ܘܟܢܝܘܗܝ ܡܬܡܨܝܢܐ. ܘܡܛܠ ܗܕܐ ܡܬܡܨܝܢܘܬܗܘܢ ܕܝܠܢܝܬܐ ܐܬܟܢܝܬ. ܒܕ ܠܘ\nܡܚܒܫ ܚܒܫܐ ܠܐܢܢܩܝܐ ܐܝܟ ܕܐܦ ܗܿܝ ܐ̱ܚܪܬܐ. ܘܡܪܝܡܢܘܬܐ ܡܢ ܕܗܿܝ ܓܘܢܝܬܐ ܫܪܝܪܐ ܥܠ\nܟܠܝܐ. ܒܗܿܝ ܕܬܪܝܢܐ ܗܘ ܦܘܠܓܐ. ܡܪܝܡܢܘܬܐ ܕܝܢ ܕܗܿܝ ܕܝܠܢܝܬܐ ܘܠܐ ܣܟ ܫܪܝܪܐ ܥܠ ܟܠܢܝܐ.\nܐܦܠܐ ܣܝܘܡܘܬܗ ܥܠ ܐܢܢܩܝܐ. ܒܗܿܝ ܕܓܢܣܐ ܗܘ ܬܠܝܬܝܐ ܕܟܠܢܐܝܬ ܡܪܡܐ ܡܢܗ ܐܢܢܩܝܘܬܐ.\nܘܗܟܢܐ ܡܫܬܪܝܐ ܡܛܥܝܢܘܬܐ ܐܝܕܐ ܕܠܣܓ̈ܝܐܐ ܡܢ ܩܕܡ̈ܝܐ ܡܪܗܒܐ ܗܘܬ. ܗܿܝ ܕܐܦ ܐܬܥܗܕܗܿ\nܦܝܠܣܘܦܐ. ܟܕ ܐܝܟ ܕܡܢܗܘܢ ܡܬܢܐ. ܕܗܿܝ ܕܡܢ ܐܠܨ̈ܬܐ ܕܬܗܘܐ ܐܢ ܡܨܝܐ ܕܬܗܘܐ. ܘܗܿܝ ܕܡܨܝܐ\nܕܬܗܘܐ ܡܨܝܐ ܕܠܐ ܬܗܘܐ. ܘܡܬܟܢܫܐ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܨܝܐ ܕܠܐ ܬܗܘܐ. ܗܿܝ\nܕܫܟܝܪܐ. ܐܢܕܝܢ ܠܐ ܡܨܝܐ ܕܬܗܘܐ ܡܕܝܢ ܟܠܝܐ ܕܬܗܘܐ. ܘܟܠ ܕܟܠܝܐ ܕܬܗܘܐ ܡܢ ܐܠܨ̈ܬܐ ܠܐ\nܬܗܘܐ. ܘܡܬܟܢܫܐ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܢ ܐܢܢܩܝ ܠܐ ܬܗܘܐ ܗܿܝ ܕܝܬܝܪ ܫܟܝܪܐ. ܕܠܘܬܗܿ\nܦܢܝ ܕܗܕܐ ܛܘܥܝܝ ܡܢ ܩܨ ܫܘܝܘܬ ܫܡܐ ܓܕܫܬ. ܕܡܬܡܨܝܢܐ ܠܡ ܫܘܝܘܬ ܫܡܗܐܝܬ ܥܠ ܬܪ̈ܝܗܘܢ\nܣܘܟ̈ܠܐ ܕܐܬܐܡܪܘ ܡܬܐܡܪ ܒܕܓܘܢ ܐܡܪܝܢܢ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܨܝܐ ܕܬܗܘܐ ܒܙܢܐ ܗܿܘ\nܓܘܢܝܐ ܕܠܐ ܫܪܝܪܐ ܥܠܘܗܝ ܗܿܝ ܕܡܨܝܐ ܠܐ ܬܗܘܐ. ܒܗܿܝ ܕܡܚܒܫ ܚܒܫ ܠܐܢܢܩܝܐ. ܘܠܐ ܡܨܝܐ\nܕܬܗܘܐ ܬܘܒ ܒܙܢܐ ܗܿܘ ܕܝܠܢܝܐ ܕܠܐ ܫܪܝܪܐ ܥܠܘܗܝ ܗܿܝ ܕܟܠܝܐ ܕܬܗܘܐ: ܗ̄: ܡܢ ܐܠܨ̈ܬܐ ܠܐ\nܬܗܘܐ.", "ܢܘܗܪܐ: ܘܡܛܠ ܕܟܠ ܕܐܢܢܩܐܝܬ ܢܩܝܦ ܐܦ ܐܡܝܢܐܝܬ ܢܩܝܦ. ܠܐ ܙܕܩ ܠܡܣܒܪܘ\nܕܟܠ ܕܐܡܝܢܐܝܬ ܢܩܝܦ ܘܐܢܢܩܐܝܬ ܢܩܝܦ. ܐܠܐ ܓܘܢܝܐ ܡܕܡ ܙܕܩ ܠܡܣܬܟܠܘ ܠܩܘܛܪܓܐ ܐܡܝܢܐ. ܛܒ\nܡܢ ܗܿܘ ܐܢܢܩܝܐ. ܗܐ ܓܝܪ ܐܘܟܡܘܬ ܟܘܫܝܐ. ܟܕ ܐܡܝܢܐܝܬ ܠܫܟܝܚܘܬܗ ܢܩܝܦܐ. ܠܘ ܐܢܢܩܝܬܐ ܗܝ\nܠܗ. ܒܗܿܝ ܕܐܢܢܩܝܐܝܬ ܠܗܿܘ ܗܘ ܒܠܚܘܕ ܐܡܪܝܢܢ. ܕܒܡܢܝܘܬܐ ܐܘܟܝܬ ܟܝܢܐ ܥܐܠ ܕܣܘܥܪ̈ܢܐ.", "ܢܘܗܪܐ ܡܛܠ ܢܩܝܦܘ̈ܬܐ ܕܦܪ̈ܘܛܣܝܣ ܙܢܢ̈ܝܬܐ", "ܟܠܗܝܢ ܓܝܪ ܕܢܩ̈ܦܢ. ܐܘ ܫܘ̈ܝܢ ܠܡܬܢܩܦܢ̈ܝܗܝܢ. ܘܡܛܠ ܗܕܐ ܥܠܝܗܘܢ ܗܦ̈ܟܢ\nܐܘ ܓܘܢ̈ܝܢ. ܘܡܛܠ ܗܕܐ ܠܐ ܗܦ̈ܟܢ. ܒܕܓܘܢ ܦܪ̈ܘܛܣܝܣ ܗܢܝܢ ܕܫܘܝܐܝܬ ܠܚܕ̈ܕܐ ܢܩܝ̈ܦܢ. ܐܦ\nܐܢܛܝܦܣܝܣ ܕܝܠܗܝܢ ܫܘܝ̈ܬܐ ܐܝܬܝ̈ܗܝܢ. ܗܿܢܝܢ ܕܝܢ ܕܓܘܢܐܝܬ ܢܩ̈ܦܢ ܐܢܛܝܦܣܝܣ ܗܿܝ ܕܓܘܢܝܐ\nܒܗܝܢ. ܕܝܠܢܝܬܐ ܙܕܩ ܕܬܗܘܐ ܡܢ ܐܢܛܝܦܛܝܩܝܐ ܕܕܝܠܢܝܐ ܐܝܟ ܠܐ ܚܝܘܬܐ. ܕܕܝܠܢܝܐ ܡܢ ܠܐ\nܒܪܢܫܐ ܐܝܟ ܕܐܦ ܩܕܡܬ ܐܫܬܘܕܥܬ. ܘܕܝܬܝܪ ܡܒܨܪܬܐ ܬܗܘܐ ܡܠܬܐ ܒܣܝܠܝܕܝܣ ܠܗܝܢ ܣܕܪܝܢܢ:", "ܣܝܠܝܕܝܣ ܕܫܘ̈ܝܬܐ", "ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܬܗܘܐ.", "ܠܐ ܡܨܝܐ ܕܠܐ ܬܗܘܐ ܓܘܢܝܬܐ. ܡܨܝܐ ܕܠܐ ܬܗܘܐ ܓܘܢܝܬܐ", "ܟܠܝܐ ܕܠܐ ܬܗܘܐ. ܠܐ ܟܠܝܐ ܕܠܐ ܬܗܘܐ.", "ܣܝܠܝܕܝܣ ܕܠܐ ܫܘܝ̈ܬܐ", "ܘܗܿܢܝܢ ܕܩܕܝ̈ܡܢ ܕܝܠܢ̈ܝܢ.", "ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܬܗܘܐ.", "ܡܨܝܐ ܕܬܗܘܐ ܓܘܢܬܐ. ܠܐ ܡܨܝܐ ܕܬܗܘܐ ܓܘܢܝܬܐ.", "ܠܐ ܟܠܝܐ ܕܬܗܘܐ. ܟܠܝܐ ܕܬܗܘܐ.", "ܘܡܬܡܨܝܢܝܬܐ ܡܢ ܕܒܗܠܝ ܟܠܗܝܢ ܗܿܝ ܓܘܢܝܬܐ ܗܝ ܘܠܘ ܗܿܝ ܕܝܠܢܝܬܐ. ܠܗܕܐ\nܓܝܪ ܘܠܐ ܚܕܐ ܡܢ ܗܠܝܢ ܕܫܪܟܐ ܫܘܝܐܝܬ ܢܩܦܐ. ܒܗܿܝ ܕܩܛܦܣܝܣ ܕܝܠܗܿ ܫܘܝܐ ܗܝ ܠܐܦܘܦܣܝܣ\nܕܝܠܗܿ ܟܕ ܕܝܠܗܿ ܨܒܘܬܐ ܕܐܟܣܢܝܐ ܠܗܢܝܢ ܕܫܪܟܐ ܓܘܢܐܝܬ ܕܝܢ ܢܩ̈ܦܢ ܠܗܿ.", "ܗܐ ܗܠܝܢ ܣܝܠܝܕܝܣ ܕܗܿܢܝܢ ܕܓܘܢܐܝܬ ܠܡܬܡܨܝܢܘܬܐ ܕܝܠܢܝܬܐ ܢܩ̈ܦܢ.", "ܡܨܝܐ ܕܬܗܘܐ ܐܘ ܠܐ ܡܨܝܐ ܘܕܬܗܘܐ ܕܝܠܢܝܬܐ:", "ܡܨܝܐ ܕܬܗܘܐ ܓܘܢܝܬܐ ܡܨܝܐ ܕܠܐ ܬܗܘܐ ܓܘܢܝܬܐ.", "ܠܐ ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܠܐ ܬܗܘܐ.", "ܠܐ ܟܠܝܐ ܕܬܗܘܐ. ܠܐ ܟܠܝܐ ܕܠܐ ܬܗܘܐ.", "ܢܘܗܪܐ: ܬܠܬ ܐܢܝܢ ܕܫܘ̈ܝܢ ܒܗܦܘܟܝܐ. ܩܛܦܣܝܣ ܦܫܝܛܐ. ܘܐܦܘܦّ ܕܡܛܬܣܝܣ\nܡܬܡܨܝܢܝܬܐ ܓܘܢܝܬܐ. ܘܩܛܦܣܝܣ ܕܡܛܬܣܝܣ ܕܟܠܝܐ. ܒܕܓܘܢ ܟܠ ܚܕܐ ܡܢܗܝܢ ܟܕ ܬܣܒܝܗܿ ܥܡ\nܚܒܪܬܗܿ ܡܗܦܟ ܗܦܟܐ ܥܠܝܗܿ ܐܝܟ ܗܿܝ ܕܬܐܡܪ ܕܟܠ ܕܡܢ ܐܢܢܩܝ ܕܢܗܘܐ ܠܐ ܡܨܐ ܕܠܐ ܢܗܘܐ.\nܘܟܠ ܕܠܐ ܡܨܐ ܕܠܐ ܢܗܘܐ. ܡܢ ܐܢܢܩܝ ܕܢܗܘܐ. ܒܗܿ ܒܕܡܘܬܐ ܟܕ ܬܐܡܪ ܟܠ ܕܡܢ ܐܢܢܩܝ ܕܢܗܘܐ\nܟܠܝܐ ܕܠܐ ܢܗܘܐ. ܘܟܠ ܕܟܠܝܐ ܕܠܐ ܢܗܘܐ ܐܢܢܩܝ ܕܢܗܘܐ. ܒܗܿ ܒܕܡܘܬܐ ܟܕ ܬܐܡܪ ܟܠ ܕܠܐ\nܡܨܝܐ ܕܠܐ ܢܗܘܐ ܟܠܝܐ ܕܠܐ ܢܗܘܐ. ܘܟܠ ܕܟܠܝܐ ܕܠܐ ܢܗܘܐ ܠܐ ܡܨܝܐ ܕܠܐ ܢܗܘܐ. ܘܗܟܢܐ ܬܠܬܐ\nܙܘ̈ܓܐ ܗܘ̈ܝܢ ܦܪ̈ܘܛܣܝܣ ܡܬܗܦܟܢ̈ܝܬܐ ܫܘܝ̈ܬܐ. ܘܬܠܬܐ ܙܘ̈ܓܐ ܐܚܪ̈ܢܐ ܐܢܛܝܦܣܝܣ ܕܝܠܗܝܢ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܐܢ ܟܠ ܡܢ ܐܢܢܩܝ ܗܿܘܐ ܐܘ ܠܐ ܗܿܘܐ. ܐܝܟܐ\nܗܝ ܡܬܡܨܝܢܝܬܐ. ܗܿܝ ܕܐܟܚܕܐ ܡܨܝܐ ܕܬܗܘܐ. ܘܕܠܐ ܬܗܘܐ. ܒܗܿܝ ܕܐܡܪܝܢܢ. ܕܗܿܝ ܕܠܡܚܪ ܡܢ\nܐܢܢܩܝ ܢܗܘܐ ܡܛܪܐ. ܐܘ ܠܐ ܢܗܘܐ. ܠܘ ܠܟܝܢܐ ܡܛܪܢܝܐ ܢܩܝܦܐ ܐܢܢܩܝܘܬܐ ܗܕܐ. ܐܠܐ\nܠܫܟܝܚܘܬܗܿ. ܐܘ ܠܠܐ ܫܟܝܚܘܬܗܿ ܕܥܠܬܐ ܥܒܘܕܬܐ. ܒܗܿܝ ܕܡܢ ܐܢܢܩܝ ܠܫܟܝܚܘܬ. ܥܠܬܐ ܥܒܘܕܬܐ\nܫܟܝܚܘܬܗ ܕܥܠܬܢܐ ܬܩܦ. ܐܝܟ ܕܒܗܠܝܢ ܐܠܗܝ̈ܬܐ ܡܬܚܘܝܐ. ܟܝܢܐ ܓܝܪ ܡܛܪܢܝܐ ܐܟܡܐ ܕܡܟܢ\nܠܡܩܒܠܘ ܗܿܝ ܕܢܐܬܐ. ܒܗܿ ܒܕܡܘܬܐ ܘܠܗܿܝ ܕܠܐ ܢܐܬܐ ܡܩܒܠ. ܒܕܠܩܘܒܠܐ ܕܟܝܢܐ ܚܝܘܬܢܝܐ ܕܡܢ\nܐܢܢܩܝ ܠܐ ܡܩܒܠܢܐ ܗܘ ܕܟܝܢܐ ܟܐܦܢܝܐ. ܘܕܟܝܢܐ ܬܘܒ ܐ̱ܢܫܝܐ. ܕܡܢ ܐܢܢܩܝ ܡܩܒܠܢܐ ܗܘ\nܕܟܝܢܐ ܚܝܘܬܢܝܐ. ܒܕܓܘܢ ܣܘܥܪ̈ܢܐ ܠܦܘܬ ܟܝܢ̈ܝܗܘܢ ܬܠܝܬܝ̈ܝ ܦܘܠܓܐ ܐܝܬܝܗܘܢ. ܐܢܢܩܝ̈ܐ\nܠܡܐܡܪ ܘܟܠܝ̈ܐ ܘܡܬܡܨܝܢ̈ܐ. ܠܦܘܬ ܕܝܢ ܥ̈ܠܠܬܐ ܥܒܘܕܘ̈ܬܗܘܢ ܬܪ̈ܝܢܝ ܦܘܠܓܐ ܐܢܢܩ̈ܝܐ\nܠܡܐܡܪ ܐܢ ܫܟܝ̈ܚܢ ܥܠܠܬܗ̈ܘܢ. ܘܟ̈ܠܝܐ ܐܢ ܠܐ ܫܟܝܚ̈ܢ.", "ܢܘܗܪܐ ܕܥܠ ܩܛܦܣܝܣ ܟܠܢܝܬܐ ܗܿܝ ܦܫܝܛܬܐ", "ܙܕܩ ܠܡܕܥ ܕܟܠܢܝܘܬܐ ܓܕܫܐ ܗܝ ܕܢܩܦܬ ܠܟܠܢ̈ܝܐ. ܒܗܿܝ ܕܚܝܘܬܐ ܟܝܢܐ ܡܕܡ\nܐܝܬܝܗܿ ܕܠܚܘܕܐܝܬ ܡܬܗܘܢܢ. ܟܕ ܕܝܢ ܐܫܬܟܚ ܗܘ ܗܢܐ ܟܝܢܐ ܕܣܓܝ̈ܐܐ ܒܗ ܐܫܬܘܬܦܘ. ܗܝܕܝܢ\nܗܘܬ ܠܗ ܠܡܫܬܡܗܘ ܟܠܢܝܐ. ܒܕܓܘܢ ܩܛܦܣܝܣ ܟܠܢܝܬܐ ܗܿܝ ܗܝ ܕܡܬܩܛܪܓܐ ܥܠ ܗܿܢܘܢ ܕܬܚܘܬܝܗܿ\nܠܦܘܬ ܟܝܢ̈ܝܗܘܢ. ܘܠܘ ܠܦܘܬ ܙܢܝ̈ܐ ܕܓܕܫܘ ܠܗܘܢ. ܘܡܛܠ ܗܕܐ ܚܝܘܬܐ ܟܕ ܡܬܩܛܪܓܐ ܥܠ ܒܪܢܫܐ\nܠܘ ܒܗܿܝ ܕܟܘܠܢܝܐ ܡܕܡ ܐܝܬܘܗܝ ܒܪܢܫܐ ܡܫܪܐ ܥܠܘܗܝ. ܘܐܠܐ ܠܐ ܙܕܩ ܗܘܐ ܕܬܫܪ ܐܦ ܥܠ\nܣܘܩܪܛܝܣ ܕܠܘ ܟܠܢܝܐ ܐܝܬܘܗܝ. ܐܠܐ ܒܗܿܝ ܕܟܝܢܐ ܡܕܡ ܐܝܬܘܗܝ. ܟܐܡܬ ܒܗܿܝ ܕܒܪܢܫܐ\nܐܝܬܘܗܝ. ܘܡܛܠ ܗܕܐ ܐܦ ܥܠ ܟܠܗܘܢ ܕܫܪܝܪ ܥܠܝܗܘܢ ܟܘܢܝܐ ܕܒܪܢܫܐ ܡܫܪܐ ܬܘܒ.", "ܟܕ ܓܝܪ ܐܡܪܝܢܢ ܕܟܠ ܒܝܬ ܐܠܦ ܦܫܝܛܐܝܬ. ܠܐ ܒܥܝܢܢ ܠܒܝܬ ܟܠܢܝܬܐ. ܒܗܿܝ\nܕܠܘ ܟܠ ܕܡܫܪ ܥܠ ܟܠܢܝܐ ܒܗܿܝ ܕܟܠܢܝܐ ܗܘ ܡܫܪ ܐܦ ܘܥܠ ܗܠܝܢ ܕܟܠܚܕ ܐܝܟ ܐܕܫܢܝܘܬܐ ܥܠ\nܒܪܢܫܐ ܟܠܢܝܐ. ܐܦܠܐ ܠܟܘܠܐ ܕܒܝܬ. ܒܗܿܝ ܕܠܘ ܟܠ ܕܡܫܪ ܥܠ ܟܠܐ ܒܗܿܝ ܕܟܠܐ. ܐܦ ܥܠ\nܡܢܘ̈ܬܐ ܡܫܪ ܐܝܟ ܙܘܓܢܝܘܬܐ ܥܠ ܡܢܝܢܐ ܕܥܣܪܐ. ܐܠܐ ܕܟܠ ܚܕ ܚܕ ܡܢ ܗܿܢܘܢ ܕܥܠܝܗܘܢ ܫܪܝܪܐ\nܒܝܬ. ܒܗܿ ܒܕܡܘܬܐ ܘܐܠܦ ܫܪܝܪܐ. ܘܗܝ ܗܕܐ ܦܪܘܛܣܝܣ ܒܗܿܝ ܕܘܠܐ ܡܕܡ ܡܢ ܙܢ̈ܝܐ ܒܗܿ\nܡܬܥܗܕ. ܕܓܘܢܝܐ ܙܕܩ ܕܬܗܘܐ ܡܢ ܟܠܗܘܢ ܣܛܪ ܡܢ ܡܬܡܨܝ̈ܢܝܬܐ ܬܪܬܝܢ. ܒܕܓܘܢ ܫܪܝܪܐ ܥܠ\nܗܢܝܢ ܕܐܢܢܩܝ̈ܢ ܘܠܐ ܐܢܢܩܝ̈ܢ. ܘܐܡܝ̈ܢܢ ܘܠܐ ܐܡܝ̈ܢܢ. ܘܥܠ ܗܕܐ ܬܘܒ ܩܛܦܛܝܩܝܬܐ ܕܝܠܗܿ\nܒܚܝܠܐ ܕܐܦܘܦܣܝܣ ܐܝܬܝܗܿ. ܒܗܿܝ ܕܐܟܚܕܐ ܡܨܝ̈ܢ ܠܡܫܪܘ. ܐܝܟ ܗܿܝ ܕܟܠ ܣܘܣܝܐ ܕܡܟܐ. ܘܠܐ\nܚܕ ܣܘܣܝܐ ܕܡܟܐ. ܘܬܪ̈ܬܝܗܝܢ ܫܪܝܪ̈ܢ. ܒܗܿܝ ܕܘܠܐ ܒܚܕܐ ܡܢܗܝܢ ܐܡܝܢܘܬܐ ܡܬܚܡܐ: ܘܗܝ\nܦܪܘܛܣܝܣ ܕܐܝܟ ܗܕܐ ܦܫܝܛܬܐ ܓܘܢܝܬܐ ܡܬܟܢܝܐ. ܘܠܗܿ ܡܟܢܐ ܦܠܣܘܦܐ ܗܿܝ ܕܐܝܬܘܗܝ. ܐܝܬىܕܝܢ\nܘܦܫܝܛܬܐ ܐܚܪܬܐ. ܗܿܝ ܕܡܬܟܢܝܐ ܫܟܝܚܝܘܬܢܝܬܐ. ܐܝܟ ܗܿܝ ܕܢܐܡܪ. ܕܟܠ ܒܝܬ ܐܠܦ ܠܘ\nܒܐܡܝܢܘ. ܐܠܐ ܒܙܒܢ ܩܘܛܪܓܐ. ܘܡܬܟܢܝܐ ܬܘܒ ܗܝ ܗܕܐ ܦܫܝܛܬܐ ܐܠܟܣܢܕܪܝܬܐ. ܘܦܪ̈ܝܫܢ\nܬܪ̈ܬܝܗܝܢ ܦܫܝ̈ܛܬܐ. ܒܗܿܝ ܕܗܝ ܡܢ ܫܟܝܚܝܘܬܢܝܬܐ. ܐܢ ܐܬܬܪܝܡܘ ܟܠܗܘܢ ܗܿܢܘܢ ܕܣܛܪ ܡܢ\nܐܕܫܐ ܐ̱ܢܫܝܐ ܙܒܢ ܩܘܛܪܓܐ ܡܫܪܐ ܗܝ ܟܕ ܡܬܐܡܪܐ. ܕܟܠ ܚܝܘܬܐ ܒܪܢܫܐ. ܒܣܘܟܠܐ ܕܝܢ ܕܗܿܝ\nܓܘܢܝܬܐ ܠܐ ܡܫܪܐ ܗܝ ܦܪܘܛܣܝܣ ܕܐܝܟ ܗܕܐ. ܒܗܿܝ ܕܐܝܬ ܗܪܟܐ ܚܝܘ̈ܬܐ ܡܬܗܘ̈ܢܢܝܬܐ ܠܐ ܐܡܪ\nܐ̱ܢܐ ܫܟܝ̈ܚܬܐ ܕܐܢ ܢܫܬܟܚ̈ܢ ܠܘ ܒܪܢܫܐ ܐܝܬܝܗܝܢ. ܒܕܓܘܢ ܦܫܝܛܬܐ ܓܘܢܝܬܐ ܓܘܢܝܐ ܡܢ\nܫܟܝܚܝܘܬܢܝܬܐ. ܡܢܗܿ ܕܝܢ ܓܘܢܝܐ ܡܬܡܨܝܢܝܬܐ ܕܝܠܢܝܬܐ. ܒܗܿܝ ܕܚܒܫܐ ܘܠܗܠܝܢ ܕܘܠܐ ܣܟ\nܫܟܝ̈ܚܢ ܒܡܥܒܕܢܘܬܐ ܘܗܕܐ ܠܐ ܚܒܫܐ ܐܠܐ ܠܗܿܢܝܢ ܕܒܡܥܒܕܢܘܬܐ ܐܡܝܢܐܝܬ ܐܘ ܠܘ ܐܡܝܢܐܝܬ.\nܘܡܢܗܿ ܕܡܬܡܨܝܢܝܬܐ ܕܝܠܢܝܬܐ ܓܘܢܝܐ ܡܬܡܨܝܢܝܬܐ ܓܘܢܝܬܐ. ܒܗܿܝ ܕܚܒܫܐ ܠܗܿܢܝܢ ܕܐܢܢܩ̈ܝܢ.\nܘܠܗܿܢܝܢ ܕܠܐ ܐܢܢܩ̈ܝܢ. ܣܛܪ ܡܢ ܗܠܝܢ ܕܟܠܝ̈ܢ. ܘܟܕ ܐܣܬܟܠܬ ܡܢܝܘܬܗܿ ܕܩܛܦܛܝܩܝܬܐ\nܟܠܢܝܬܐ ܦܫܝܛܬܐ. ܐܟܘܬܗܿ ܦܚܡ ܘܠܗܿܝ ܡܢܬܝܬܐ ܦܫܝܛܬܐ. ܘܠܗܿܢܝܢ ܕܫܪܟܐ.", "ܬܐܘܪܝܐ ܕܡܛܠ ܐܢܛܝܦܣܝܣ", "ܘܐܢܛܝܦܣܝܣ ܡܢ ܐܝܬܝܗܿ ܠܩܘܒܠܝܘܬ ܦܪܘܛܣܝܣ܆ ܩܛܦܛܝܩܐܝܬ ܘܐܦܘܦܛܝܩܐܝܬ\nܒܚܝܠܐ ܘܒܡܥܒܕܢܘܬܐ. ܐܝܟܢܐ ܕܒܟܝܢܐ ܗܿܝ ܡܢ ܫܪܝܪܬܐ ܬܗܘܐ. ܗܿܝ ܕܝܢ ܐܚܪܬܐ ܕܓܠܬܐ.\nܩܪܝܚܐܝܬ ܐܘ ܠܘ ܩܪܝܚܐܝܬ. ܘܠܩܘܒܠܝܘܬܐ ܡܢ ܐܝܟ ܓܢܣܐ ܢܣܝܒܐ. ܒܗܿܝ ܕܠܐܢܛܝܦܣܝܣ\nܘܣܩܘ̈ܒܠܝܐ ܘܠܘܬ ܡܕܡ ܘܓܠܝܙܘܬܐ ܘܩܢܝܘܬܐ ܚܒܫܐ. ܘܩܛܦܛܝܩܝܐ ܘܐܦܘܦܛܝܩܝܐ ܐܡܝܪܐ ܕܬܬܦܪܫ\nܐܢܛܝܦܣܝܣ ܡܢ ܗܠܝܢ ܐܚܪ̈ܢܝܬܐ ܘܒܚܝܠܐ ܬܘܒ ܘܒܡܥܒܕܢܘܬܐ ܐܡܝܪܐ. ܒܗܿܝ ܕܐܝܬ ܣܘܥܪ̈ܢܐ\nܕܐܦܢ ܠܘ ܒܡܥܒܕܢܘܬܐ ܐܠܐ ܒܚܝܠܐ ܐܢܘܢ ܕܐܢܛܝܦܛܝ̈ܩܝܐ ܐܝܟ ܙܘܓܐ ܘܐܦܙܓܐ. ܗܢܘ ܕܝܢ ܠܐ\nܙܘܓܐ ܕܐܝܬܘܗܝ ܒܗ ܙܘܓܐ ܒܚܝܠܐ ܐܢܛܝܦܛܝܩܝܐ. ܗܘ ܗܟܘܬ ܘܠܐ ܐܦܙܓܐ ܕܐܝܬܘܗܝ ܒܗ ܐܦܙܓܐ\nܒܚܝܠܐ ܐܢܛܝܦܛܝܩܝܐ. ܘܒܟܝܢܐ ܬܘܒ ܐܡܝܪܐ ܒܗܿܝ ܕܐܝܬ ܬܪܝܢ ܣܘܥܪ̈ܢܐ ܕܒܓܕܫܐ ܘܠܘ ܒܟܝܢܐ\nܐܢܛܝܦܣܝܣ ܥܒܕܝܢ ܐܝܟ ܚܝܘܬܐ ܘܠܐ ܓܘܫܡܐ. ܕܓܘܫܡܐ ܓܝܪ ܒܗܿܝ ܕܓܘܢܝ ܡܢ ܚܝܘܬܐ\nܒܡܬܬܪܝܡܢܘܬܗ ܐܦ ܗܝ ܡܬܬܪܝܡܐ. ܘܡܛܠ ܗܕܐ ܠܐ ܡܨܝܐ ܕܐܟܚܕܐ ܢܫܪܘܢ: ܗ̄: ܚܝܘܬܐ ܘܠܐ\nܓܘܫܡܐ. ܘܩܪܝܚܐܝܬ ܬܘܒ ܐܘ ܠܘ ܩܪܝܚܐܝܬ ܐܡܝܪܐ. ܒܗܿܝ ܕܒܐܠܨܝܐ ܡܢ ܘܒܟܠܝܐ ܘܒܡܬܡܨܝܢܐ\nܕܒܙܒܢܐ ܕܩܐܡ ܘܕܥܒܪ ܒܠܚܘܕ. ܫܪܪܐ ܘܕܓܠܘܬܐ ܩܪܝܚܐܝܬ ܡܬܦܪܫܝܢ. ܒܙܒܢܐ ܕܝܢ ܕܥܬܝܕ\nܠܡܬܡܨܝܢܐ ܘܠܐ ܫܪܪܐ ܐܦܠܐ ܕܓܠܘܬܐ ܩܪܝܚܐܝܬ ܡܬܒܕܩܝܢ.", "ܢܘܗܪܐ ܥܠ ܩܢܘ̈ܢܐ ܕܐܢܛܝܦܣܝܣ", "ܥܠ ܩܢܘ̈ܢܐ ܡܕܡ ܣܢܝܩܐ ܐܢܛܝܦܣܝܣ ܕܬܗܘܐ. ܗܢܘܢ ܐܝܠܝܢ ܕܐܢ ܡܬܬܗܡܝܢ\nܡܣܬܪܚ ܠܗ ܐܟܣܝܘܡܐ ܕܝܠܗܿ: ܘܗܠܝܢ ܡܢ ܬܠܬܐ. ܗܝܟܕܗܝܝܘܬܐ ܡܢ ܕܗܿܘ ܕܣܝܡ. ܘܗܝܟܕܗܝܝܘܬܐ\nܕܗܿܘ ܕܡܬܩܛܪܓ. ܘܗܝܟܕܗܝܝܘܬܐ ܕܙܒܢܐ. ܘܒܗܝܟܕܗܝܝܘܬܐ ܡܢ ܕܗܿܘ ܕܣܝܡ. ܘܗܝܟܕܗܝܝܘܬܐ\nܕܟܘܠܐ ܘܡܢܬܐ. ܘܗܝܟܕܗܝܝܘܬܐ ܕܬܚܘܡܐ ܡܬܚܒ̈ܫܢ. ܗܢܝܢ ܕܒܫܘܚܠܦܗܝܢ ܐܦ ܗܝܟܕܗܝܝܘܬܐ ܐܦ\nܗܝܟܕܗܝܝܘܬܐ ܕܗܿܘ ܕܣܝܡ ܡܫܬܚܠܦܐ. ܒܗܝܟܕܗܝܝܘܬܐ ܕܝܢ ܕܗܿܘ ܕܡܬܩܛܪܓ. ܘܗܝܟܕܗܝܝܘܬܐ\nܕܐܬܪܐ. ܘܗܝܟܕܗܝܝܘܬܐ ܕܦܘܚܡܐ. ܘܗܝܟܕܗܝܝܘܬܐ ܕܚܝܠܐ ܘܕܡܥܒܕܢܘܬܐ ܡܬܚܒ̈ܫܢ. ܒܗܿܝ ܕܒܗܿ\nܒܕܡܘܬܐ ܒܫܘܚܠܦܗܝܢ ܐܦ ܗܝܟܕܗܝܝܘܬܐ ܕܗܿܘ ܕܡܬܩܛܪܓ ܡܫܬܚܠܦܐ. ܘܗܟܢܐ ܐܚܪ̈ܝܐ ܠܩܢܘ̈ܢܐ\nܬܡܢܝܐ ܕܩܕܡ̈ܝܐ. ܒܬܠܬܐ ܠܚܘܕ ܐܥܠܘ ܚܒܫܘ. ܐܚܪ̈ܢܐ ܕܝܢ ܡܢ ܗܿܢܘܢ ܕܒܕܪ̈ܝܢ: ܚܕ ܩܢܘܢܐ\nܕܣܦܩ ܠܡܛܪ ܒܢܛܝܪܘܬܗ ܐܟܣܝܘܡܐ ܕܐܢܛܝܦܣܝܣ ܩܦܣܘ ܣܡܘ ܘܐܡܪܘ. ܕܟܕ ܠܐܚܝܢܘܬܐ ܕܐܝܬ ܠܗܿܘ\nܕܡܬܩܛܪܓ ܠܘܬ ܗܿܘ ܕܣܝܡ ܒܩܛܦܣܝܣ ܬܪܝܡ ܐܦܘܦܣܝܣ. ܒܘܠܒܠܐ ܘܠܐ ܚܕ ܐܝܬ ܠܡܓܕܫ\nܒܐܢܛܝܦܣܝܣ. ܘܗܠܝܢ ܩܢܘ̈ܢܐ ܣܦܩܝܢ ܒܐܢܛܝܦܛܝܩܝܘܬܐ ܕܦܪܘܛܣܝܣ ܕܟܠ ܚܕ ܒܗܿܢܝܢ ܕܝܢ ܕܟܘܠܐ\nܐܘܟܝܬ ܒܦܪܘܣܕܝܘܪܝܣܡܘܢܝܬܐ ܥܠ ܩܢܘܢܐ ܐܚܪܢܐ ܣܢܝܩܐ ܐܢܛܝܦܣܝܣ ܠܘܬ ܗܿܝ ܕܬܗܘܐ: ܗ̄:\nܡܫܚܠܦܘܬܐ ܕܒܟܡܝܘܬܐ ܕܠܩܛܦܣܝܣ ܡܢ ܟܠܢܝܬܐ. ܐܦܘܦܣܝܣ ܡܢܬܝܬܐ ܬܗܘܐ ܐܢܛܝܦܣܝܣ. ܒܗܿܝ\nܕܗܠܝܢ ܟܠܢܝ̈ܬܐ ܐܟܚܕܐ ܒܗܘܠܐ ܕܡܬܡܨܝܢܐ ܘܒܦܪ̈ܘܛܣܝܣ ܗܿܢܝܢ ܕܗܿܘ ܕܣܝܡ ܐܝܬ ܠܗܝܢ ܕܓܘܢܝ\nܡܢ ܗܿܘ ܕܡܬܩܛܪܓ. ܡܨ̈ܝܢ ܠܡܕܓܠܘ. ܒܗܿ ܒܕܡܘܬܐ ܘܠܩܛܦܣܝܣ ܡܢܬܝܬܐ ܐܦܘܦܣܝܣ ܟܠܢܝܬܐ.\nܒܗܿܝ ܕܗܠܝܢ ܡܢ̈ܬܝܬܐ ܐܟܚܕܐ ܒܗܘܠܐ ܡܬܡܨܝܢܝܬܐ ܡܫܪ̈ܢ. ܘܗܿܢܝܢ ܟܠܢ̈ܝܬܐ ܣܩܘܒ̈ܠܝܐ\nܪܘܪ̈ܒܐ ܐܬܟܢ̈ܝܝܢ. ܒܗܿܝ ܕܐܟܘܬܗܘܢ ܠܐ ܡܬܘܡ ܐܟܚܕܐ ܡܨ̈ܝܢ ܠܡܫܪܘ. ܡܨ̈ܝܢ ܕܝܢ ܐܟܚܕܐ\nܢܕܓ̈ܠܢ. ܗܠܝܢ ܕܝܢ ܡܢ̈ܬܝܬܐ ܕܬܚܝܬ ܣܩܘܒ̈ܠܝܐ ܐܬܩܪ̈ܝܝܢ. ܒܗܿܝ ܕܠܘܬ ܗܿܢܝܢ ܡܬܥ̈ܠܝܢ.\nܐܢܛܝܦܣܝܣ ܡܢ ܕܩܛܦܣܝܣ ܗܿܝ ܦܫܝܛܬܐ ܓܘܢܝܬܐ ܠܘ ܐܦܘܦܣܝܣ ܦܫܝܛܬܐ ܓܘܢܝܬܐ ܐܝܬܝܗܿ. ܒܗܿܝ\nܕܐܝܟ ܕܐܬܐܡܪܬ ܡܨܝܐ ܕܐܟܚܕܐ ܢܫܪ̈ܢ ܒܕܠܐ ܡܬܚܡܐ ܒܚܕܐ ܡܢܗܝܢ ܐܡܝܢܘܬܐ ܐܘ ܙܒܢܐ ܡܕܡ.\nܐܠܐ ܐܦܘܦܣܝܣ ܐܡܝܢܬܐ ܒܗܿܝ ܕܗܝ ܗܕܐ ܡܕܠܩܒܘ ܡܕܠܩܒܐ ܠܩܛܦܣܝܣ ܕܐܡܝܢܐ ܘܕܠܐ ܐܡܝܢܐ: ܗ̄:\nܠܗܿܝ ܕܟܠ ܒܝܬ ܐܠܦ ܦܫܝܛܐܝܬ ܗܿܝ ܠܐ ܟܠ ܒܝܬ ܐܠܦ ܐܡܝܢܐܝܬ ܘܠܗܿܝ ܕܘܠܐ ܚܕ ܦܫܝܛܐܝܬ ܗܿܝ\nܕܡܕܡ ܐܡܝܢܐܝܬ. ܘܐܢܛܝܦܣܝܣ ܕܗܿܝ ܕܐܡܪܐ ܫܟܝܚܘܬܢܐܝܬ ܟܠ ܒܝܬ ܐܠܦ. ܗܿܝ ܕܐܡܪܐ ܠܘ\nܫܟܝܚܘܬܢܐܝܬ ܟܠ ܒܝܬ ܐܠܦ. ܐܠܐ ܐܘ ܐܡܝܢܐܝܬܡܕܡ ܒܝܬ ܐܠܦ. ܐܘ ܐܡܝܢܐܝܬ ܠܘ ܟܠ ܒܝܬ ܐܠܦ.\nܒܗܿܝ ܕܩܛܦܣܝܣ ܗܿܝ ܟܕ ܠܐ ܐܡܝܢܘܬܐ ܕܩܘܛܪܓܐ. ܐܠܐ ܕܒܙܒܢܐ ܡܕܡ ܡܫܘܕܥܐ ܐܢ ܡܕܓܠܐ ܐܢܢܩܝ\nܕܬܫܪ ܐܦܘܦܣܝܣ ܐܡܝܢܬܐ ܐܘ ܐܢ ܬܫܪ: ܗ̄: ܗܿܝ ܣܝܘܡܬܐ ܠܐ ܐܡܝܢܬܐ. ܐܢܢܩܝ ܕܬܕܓܠ ܐܦܘܦܣܝܣ\nܐܡܝܢܬܐ. ܒܗܿ ܒܕܡܘܬܐ ܘܠܗܿܝ ܕܐܡܪܐ ܫܟܝܚܝܘܬܢܐܝܬ ܡܕܡ ܒܝܬ ܐܠܦ. ܐܢܛܝܦܣܝܣ ܗܿܝ ܕܐܡܪܐ\nܠܘ ܫܟܝܚܝܘܬܢܐܝܬ ܡܕܡ ܒܝܬ ܐܠܦ. ܐܠܐ ܐܡܝܢܐܝܬ ܟܠ. ܐܘ ܐܡܝܢܐܝܬ ܘܠܐ ܚܕ ܒܗܿ ܒܕܡܘܬܐ\nܘܐܢܛܝܦܣܝܣ ܕܗܿܝ ܕܐܡܪܐ ܡܢ ܐܠܨ̈ܝܬܐ ܗܿܝ ܕܐܡܪܐ ܠܘ ܡܢ ܐܠܨ̈ܝܬܐ. ܘܠܗܿܝ ܕܡܨܝܐ ܗܿܝ ܕܠܐ\nܡܨܝܐ. ܘܠܗܿܝ ܕܟܠܝܐ ܗܿܝ ܕܠܐ ܟܠܝܐ.", "ܬܐܘܪܝܐ ܕܥܠ ܗܦܘܟܝܐ ܕܦܪܘܛܣܝܣ", "ܘܗܦܘܟܝܐ ܡܢ ܕܦܪܘܛܣܝܣ ܐܝܬܘܗܝ ܡܫܬܚܠܦܢܘܬܐ ܕܟܠ ܚܕ ܡܢ ܬܚܘ̈ܡܐ. ܗܿܘ\nܕܣܝܡ ܐܡܪ ܐ̱ܢܐ ܘܗܿܘ ܕܡܬܩܛܪܓ ܒܚܕ̈ܕܐ. ܥܡ ܢܛܝܪܘܬܗܿ ܕܐܝܢܝܘܬܐ ܘܕܫܪܪܐ ܘܦܪ̈ܘܛܣܝܣ ܡܢ\nܩܛܦܛܝ̈ܩܝܬܐ ܦܫܝ̈ܛܬܐ ܟܝܬ ܘܐܢܢܩܝ̈ܬܐ ܣܛܪ ܡܢ ܗܠܝܢ ܡܬܡܨܝ̈ܢܝܬܐ. ܟܠܢ̈ܝܬܐ ܢܗܘ̈ܝܢ ܐܘ\nܡܢ̈ܬܝܬܐ. ܒܟܡܝܘܬܐ ܡܢ ܠܡܢ̈ܬܝܬܐ ܗܦܟ̈ܢ. ܒܗܿܝ ܕܡܨܝܐ ܕܗܿܘ ܕܡܬܩܛܪܓ ܓܘܢܝ ܡܢ ܗܿܘ ܕܣܝܡ\nܢܗܘܐ. ܘܒܕܓܘܢ ܠܐ ܡܨܝܐ ܕܥܠ ܟܠܗ ܗܿܘ ܕܡܬܩܛܪܓ ܗܿܘ ܕܣܝܡ ܢܗܦܘܟ ܢܬܩܛܪܓ. ܐܟܙܢܐ ܕܒܪܢܫܐ\nܘܚܝܘܬܐ. ܒܐܝܢܝܘܬܐ ܕܝܢ ܠܦܫܝܛܬܐ ܓܘܢܝܬܐ. ܒܗܿܝ ܕܐܢ ܗܕܐ ܠܐ ܡܫܪܐ ܡܫܪܐ ܐܢܛܝܦܣܝܣ\nܕܝܠܗܿ ܕܐܝܬܝܗܿ ܐܦܘܦܣܝܣ ܐܡܝܢܬܐ ܟܠܢܝܬܐ ܘܗܦܟܐ ܐܝܟ ܢܦܫܗܿ ܐܝܟ ܕܡܬܚܘܝܐ ܘܡܢ ܗܪܟܐ\nܐܠܨܐ ܐܟܚܕܢܝܘܬ ܫܪܪܐ ܕܐܢܛܝܦܣܝܣ ܗܿܝ ܕܫܟܝܪܐ. ܐܝܟ ܗܿܝ ܕܢܐܡܪ ܟܠ ܒܪܢܫܐ ܚܝܘܬܐ. ܐܝܟܢ\nܕܗܘ. ܣܛܪ ܡܢ ܗܠܝܢ ܡܬܡܨ̈ܝܢܝܬܐ. ܡܕܝܢ ܡܕܡ ܚܝܘܬܐ ܒܪܢܫܐ ܒܦܫܝܛܘܬܐ ܓܘܢܝܬܐ. ܘܐܠܐ\nܫܪܝܪܐ ܐܢܛܝܦܣܝܣ ܕܝܠܗܿ ܕܐܡܪܐ ܘܠܐ ܚܕܐ ܚܝܘܬܐ ܒܪܢܫܐ ܐܡܝܢܐܝܬ ܘܗܦܟܐ ܐܝܟ ܢܦܫܗܿ. ܟܐܡܬ\nܘܠܐ ܚܕ ܒܪܢܫܐ ܚܝܘܬܐ ܐܡܝܢܐܝܬ. ܘܐܝܬܘܗܝ ܗܘܐ ܟܠ ܒܪܢܫܐ ܚܝܘܬܐ ܒܦܫܝܛܘܬܐ ܓܘܢܝܬܐ ܗܿܝ\nܕܫܟܝܪܐ. ܘܡܬܚܘܝܐ ܬܘܒ ܫܪܝܪܘܬ ܗܦܘܟܝܐ ܗܢܐ. ܘܒܙܢܐ ܗܿܘ ܡܪܝܡܢܐ ܕܡܕܡ ܡܢ ܝܬܗ ܗܿܝ\nܕܫܟܝܪܐ. ܐܡܪܝܢܢ ܓܝܪ ܟܠ ܒܪܢܫܐ ܚܝܘܬܐ. ܡܕܝܢ ܡܕܡ ܚܝܘܬܐ ܒܪܢܫܐ ܒܦܫܝܛܘܬܐ ܓܘܢܝܬܐ.\nܘܐܠܐ ܫܪܝܪܐ ܐܢܛܝܦܣܝܣ ܕܝܠܗܿ ܗܿܝ ܕܐܡܪܐ ܕܘܠܐ ܚܕܐ ܚܝܘܬܐ ܒܪܢܫܐ ܐܡܢܐܝܬ. ܘܐܝܬܘܗܝ ܗܘܐ\nܟܠ ܒܪܢܫܐ ܚܝܘܬܐ. ܡܬܟܢܫܐ ܕܘܠܐ ܚܕ ܒܪܢܫܐ ܒܪܢܫܐ ܗܿܝ ܕܫܟܝܪܐ. ܘܩܛܦܛܝܩ̈ܝܬܐ ܬܘܒ\nܡܬܡܨܝ̈ܢܝܬܐ ܬܪ̈ܬܝܗܝܢ ܒܗܿ ܒܕܡܘܬܐ ܒܟܡܝܘܬܐ ܡܢ ܠܡܢܬܝܬܐ ܗܦܟ̈ܢ ܐܝܟ ܕܐܬܐܡܪܬ.\nܘܒܐܝܢܝܘܬܐ ܠܡܬܡܨܝܢܝܬܐ ܓܘܢܝܬܐ. ܘܐܠܐ ܡܫܪܐ ܐܢܛܝܦܣܝܣ ܕܗܕܐ ܕܐܝܬܝܗܿ ܐܦܘܦܣܝܣ ܟܠܢܝܬܐ\nܐܢܢܩܝܬܐ ܘܗܦܟܐ ܐܝܟ ܢܦܫܗܿ ܘܡܬܟܢ̈ܫܢ ܫܟܝܪ̈ܘܬܐ ܕܐܬܐܡܪ̈ܝܢ. ܘܐܢܢܩܝ̈ܬܐ ܡܢ ܩܛܦܛܝܩ̈ܝܬܐ\nܠܐ ܗܦܟ̈ܢ ܐܢܢܩܝ̈ܬܐ. ܐܦܠܐ ܐܡܝ̈ܢܬܐ ܐܡܝ̈ܢܬܐ ܒܗܿܝ ܕܐܝܬ ܐܡܬܝ ܕܗܿܘ ܕܣܝܡ ܕܝܠܝܬܐ ܬܗܘܐ\nܕܗܿܘ ܕܡܬܩܛܪܓ ܕܠܗ ܒܠܚܘܕܘܗܝ ܘܠܘ ܠܟܠܗ ܢܩܦܐ. ܒܕܓܘܢ ܗܿܘ ܕܡܬܩܛܪܓ ܐܢܢܩܐܝܬ ܘܐܡܝܢܐܝܬ\nܥܠܘܗܝ ܡܬܩܛܪܓ. ܗܿܘ ܕܝܢ ܥܠ ܗܿܘ ܠܘ ܐܢܢܩܐܝܬ ܐܘ ܐܡܝܢܐܝܬ. ܐܝܟ ܗܿܝ ܕܢܐܡܪ. ܕܡܢ ܐܢܢܩܝ\nܟܠ ܐܣܝܐ ܒܪܢܫܐ. ܘܠܐ ܫܪܝܪܐ ܗܿܝ ܕܢܗܦܟ ܘܢܐܡܪ ܕܡܢ ܐܢܢܩܝ ܚܕ ܒܪܢܫܐ ܐܣܝܐ. ܒܗܿ ܒܕܡܘܬܐ\nܘܡܬܡܨܝܢܝܬܐ ܕܝܠܢܝܬܐ ܠܐ ܡܨܝܐ ܕܥܠ ܢܦܫܗܿ ܬܗܦܘܟ. ܡܢ ܩܨ ܗܿܝ ܕܐܬܐܡܪܬ: ܗ̄: ܕܡܨܝܐ\nܕܢܐܡܪ ܕܡܬܡܨܝܢܐܝܬ ܒܪܢܫܐ ܐܣܝܐ ܐܝܬܘܗܝ. ܘܠܐ ܡܨܝܐ ܠܡܐܡܪ ܕܡܬܡܨܝܢܐܝܬ ܐܣܝܐ ܒܪܢܫܐ\nܐܝܬܘܗܝ. ܒܗܿܝ ܕܡܢ ܐܢܢܩܝ ܐܝܬܘܗܝ. ܘܡܬܡܨܝܢܝܬܐ ܡܢ ܓܘܢܝܬܐ ܥܠ ܢܦܫܗܿ ܗܦܟܐ. ܒܗܿܝ ܕܐܝܬ\nܐܡܬܝ ܕܐܢܢܩܝܬܐ ܬܗܦܘܟ. ܟܐܡܬ ܠܡ ܟܕ ܒܪܢܫܐ ܢܗܘܐ ܗܿܘ ܕܣܝܡ ܘܐܣܝܐ ܗܿܘ ܕܡܬܩܛܪܓ. ܘܐܝܬ\nܬܘܒ ܐܡܬܝ ܕܡܬܡܨܝܢܝܬܐ ܕܝܠܢܝܬܐ ܬܗܦܘܟ. ܟܐܡܬ ܟܕ ܐܣܝܐ ܢܗܘܐ ܗܿܘ ܕܣܝܡ ܠܒܪܢܫܐ. ܘܗܿܝ\nܕܚܒܫܐ ܠܬܪ̈ܬܝܗܝܢ ܗܿܝ ܡܬܡܨܝܢܝܬܐ ܗܝ ܓܘܢܝܬܐ. ܘܗܠܝܢ ܡܢ ܗܿܢܝܢ ܩܛܦܛܝܩ̈ܝܬܐ. ܗܿܢܝܢ\nܕܝܢ ܐܦܘܦܛܝ̈ܩܝܬܐ ܡܢ̈ܬܝܬܐ ܡܢܗܝܢ ܘܠܐ ܣܟ ܗܦܟ̈ܢ. ܒܗܿܝ ܕܡܨܝܐ ܕܗܿܘ ܕܡܬܩܛܪܓ ܕܝܠܢܝܐ\nܛܒ ܡܢ ܗܿܘ ܕܣܝܡ ܢܗܘܐ. ܘܠܐ ܡܨܝܐ ܕܓܘܢܝܐ ܢܬܬܪܝܡ ܡܢ ܕܝܠܢܝܐ ܐܝܟܡܐ ܕܕܝܠܢܝܐ ܡܢ\nܓܘܢܝܐ. ܘܐܠܐ ܒܛܠܬ ܠܗܿ ܕܝܠܢܝܘܬܐ ܟܠܢܐܝܬ ܐܝܟ ܗܿܝ ܕܢܐܡܪ ܕܠܘ ܟܠ ܒܪܢܫܐ ܐܣܝܐ. ܘܠܐ\nܫܪܝܪܐ ܕܢܐܡܪ ܕܠܘ ܟܠ ܐܣܝܐ ܒܪܢܫܐ. ܒܕ ܡܢ ܐܢܢܩܝ ܟܠ ܐܝܬܘܗܝ. ܐܦܘܦܛܝܩ̈ܝܬܐ ܕܝܢ\nܟܠܢܝ̈ܬܐ. ܗܿܢܝܢ ܡܢ ܦܫܝ̈ܛܬܐ ܘܡܬܡܨܝ̈ܢܝܬܐ ܘܙܒܢ̈ܝܬܐ ܡܐܠܘܢ ܕܝܢ ܟܠܗܝܢ ܗܿܢܝܢ ܕܠܘ\nܐܡܝܢܬ ܩܘܛܪܓܐ ܐܝܬܝ̈ܗܝܢ ܘܠܐ ܣܟ ܗܦܟ̈ܢ. ܒܗܿܝ ܕܡܫܪܐ ܗܿܝ ܕܘܠܐ ܚܕ ܒܪܢܫܐ ܟܬܘܒܐ ܐܘ\nܣܝܘܩܐ: ܗ̄: ܠܘ ܐܡܝܢܐܝܬ. ܘܠܐ ܡܫܪܐ ܗܿܝ ܕܘܠܐ ܚܕ ܟܬܘܒܐ ܐܘ ܣܝܘܩܐ ܒܪܢܫܐ ܠܘ ܐܡܝܢܐܝܬ.\nܒܗܿܝ ܕܡܢ ܐܢܢܩܝ ܟܠ ܟܬܘܒܐ ܘܡܕܡ ܣܝܘܩܐ ܒܪܢܫܐ ܐܡܝܢܐܝܬ. ܗܿܢܝܢ ܕܝܢ ܐܢܢܩ̈ܝܬܐ\nܘܐܡܝ̈ܢܬܐ ܐܝܟ ܢܦܫܗܝܢ ܗܦܟ̈ܢ. ܘܐܠܐ ܓܕܫܐ ܡܬܬܪܝܡܢܘܬܐ ܕܡܕܡ ܡܢ ܝܬܗ ܗܿܝ ܕܫܟܝܪܐ. ܕܐܝܟ\nܐܝܟܢ ܗܿܝ ܡܢ ܓܝܪ ܕܐܡܪܐ ܕܘܠܐ ܚܕ ܡܬܬܙܝܥܢܐ ܫܠܝܐ ܟܕ ܡܬܬܙܝܥ. ܗܦܟܐ ܠܗܿܝ ܕܘܠܐ ܚܕ\nܫܠܝܐ ܡܬܬܙܝܥܢܐ ܟܕ ܫܠܐ ܘܐܠܐ ܫܪܝܪܐ ܐܢܛܝܦܣܝܣ ܕܐܡܪܐ ܕܡܕܡ ܫܠܝܐ ܡܬܬܙܝܥܢܐ ܟܕ ܫܠܐ.\nܘܐܝܬܘܗܝ ܗܘܐ ܘܠܐ ܚܕ ܡܬܬܙܝܥܢܐ ܫܠܝܐ ܟܕ ܡܬܬܙܝܥ. ܘܡܬܟܢܫܐ ܕܡܕܡ ܫܠܝܐ ܠܘ ܫܠܝܐ ܟܕ\nܫܠܐ. ܐܘ ܠܘ ܟܠ ܫܠܝܐ ܫܠܝܐ ܟܕ ܫܠܐ. ܗܿܝ ܕܫܟܝܪܐ. ܘܡܬܚܘܝܐ ܬܘܒ ܡܪܢܝܘܬܗ ܕܗܦܘܟܝܐ ܗܢܐ.\nܘܒܙܢܐ ܕܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ. ܐܝܟ ܗܿܝ ܕܢܐܡܪ ܕܗܿܝ ܕܐܡܪܐ ܡܢ ܐܢܢܩܝ ܐܘ\nܐܡܝܢܐܝܬ ܘܠܐ ܚܕ ܒܪܢܫܐ ܟܐܦܐ. ܗܦܟܐ ܠܗܿܝ ܕܡܢ ܐܢܢܩܝ. ܐܘ ܐܡܝܢܐܝܬ ܘܠܐ ܚܕܐ ܟܐܦܐ\nܒܪܢܫܐ. ܘܐܠܐ ܫܪܝܪܐ ܐܢܛܝܦܣܝܣ ܗܿܝ ܕܐܡܪܐ ܕܡܕܡ ܟܐܦܐ ܒܪܢܫܐ ܡܬܡܨܝܢܐܝܬ ܐܘ ܦܫܝܛܐܝܬ.\nܘܗܦܟܐ ܥܠ ܢܦܫܗܿ ܕܡܕܡ ܒܪܢܫܐ ܟܐܦܐ ܡܬܡܨܝܢܐܝܬ ܐܘ ܦܫܝܛܐܝܬ. ܘܐܝܬܘܗܝ ܗܘܐ ܘܠܐ ܚܕ\nܒܪܢܫܐ ܟܐܦܐ ܐܢܢܩܐܝܬ. ܐܘ ܐܡܝܢܐܝܬ ܗܿܝ ܕܫܟܝܪܐ. ܘܠܙܢܐ ܡܢ ܕܗܿܝ ܕܟܠܝܐ ܐܝܟ ܐܢܢܩܝܬܐ\nܐܫܬܘܕܥܝܗܝ ܒܗܿܝ ܕܠܘ ܡܕܡ ܗܘ ܐ̱ܚܪܝܢ ܣܘܟܠܗ ܐܠܐ ܕܡܢ ܐܢܢܩܝ ܠܐ ܬܗܘܐ.", "ܩܦܠܐܘܢ ܬܠܝܬܝܐ", "ܥܠ ܪܘܟܒܐ ܬܪܝܢܐ ܕܡܫܬܪܪܢܘܬܐ", "ܢܘܗܪܐ ܕܣܘܠܘܓܝܣܡܘܣ ܘܡܢܘ̈ܬܗ", "ܘܙܕܩ ܠܡܕܥ ܕܗܝܡܢܘܬܐ ܡܢ ܐܝܟܢ ܕܗܘ ܟܐܡܬ ܒܙܢܐ ܡܪܢܝܐ ܐܘ ܠܘ ܡܪܢܝܐ ܒܝܕ\nܡܐܡܪܐ ܡܕܡ ܗܘܝܐ ܕܡܢ ܡܐܡܪ̈ܐ ܡܪܟܒ. ܘܡܟܢ ܕܢܦܝܣ ܥܠ ܟܠ ܒܥܬܐ ܐܝܕܐ ܕܗܝ. ܘܟܕ ܗܘ ܗܢܐ\nܣܓܝܐܝܢ ܦܘܠܓ̈ܘܗܝ ܒܣܘܠܘܓܝܣܡܘܣ ܒܠܚܘܕ ܡܟܢ ܫܪܪܐ ܠܡܬܒܕܩܘ ܡܪܢܐܝܬ. ܘܟܕ ܠܗܢܐ ܡܢ ܐܝܟ\nܕܡܨܝܐ ܣܥܪܝܢܢ. ܐܝܛܐ ܐܦ ܠܗܿܢܘܢ ܗܠܘܟܐܝܬ ܢܥܗܕ.", "ܘܣܘܠܘܓܝܣܡܘܣ ܡܢ ܐܝܬܘܗܝ ܡܐܡܪܐ ܕܡܪܟܒ ܡܢ ܦܪ̈ܘܛܣܝܣ ܗܢܝܢ ܕܟܕ\nܡܬܬܫ̈ܠܡܢ. ܡܐܡܪܐ ܐܚܪܢܐ ܟܝܢܐܝܬ ܠܗ ܢܩܦ. ܘܪܘܟܒܐ ܕܡܢ ܦܪ̈ܘܛܣܝܣ ܦܪܫ ܠܣܘܠܘܓܝܣܡܘܣ ܡܢ\nܦܪܘܛܣܝܣ ܗܿܝ ܚܕܐ ܕܢܩܦܐ ܠܫܪܝܪܘܬܗܿ ܫܪܝܪܘܬ ܗܦܘܟܝܗܿ. ܘܕܓܠܘܬܐ ܕܐܢܛܝܦܣܝܣ ܕܝܠܗܿ.\nܘܕܟܕ ܡܬܬܫ̈ܠܡܢ ܐܡܝܪܐ ܒܗܿܝ ܕܠܐ ܐܠܨܐ ܕܒܟܝܢܗܝܢ ܫܪܝܪ̈ܬܐ ܢܗܘ̈ܝܢ ܦܪ̈ܘܛܣܝܣ. ܐܝܛܐ\nܡܢܗܝܢ ܫܪܪܐ ܢܬܟܢܫ. ܐܠܐ ܘܡܨܝܐ ܕܟܕ ܠܐ ܫܪܝܪ̈ܢ ܘܐܝܟ ܫܪܝܪ̈ܬܐ ܡܬܢܣ̈ܒܢ ܡܢ ܐܢܢܩܝ\nܡܢܗܝܢ ܡܕܡ ܐܚܪܢܐ ܢܬܟܢܫ ܫܪܝܪܐܝܬ. ܘܟܝܢܐܝܬ ܬܘܒ ܐܡܝܪܐ ܐܝܟ ܕܢܬܦܪܫ ܣܘܠܘܓܝܣܡܘܣ ܫܪܝܪܐ\nܡܢ ܙܢܝ̈ܐ ܗܿܢܘܢ ܠܐ ܡܟܢ̈ܫܢܐ ܕܡܢ ܩܨ ܟܝܢܐ ܕܗܘ̈ܠܐܣ ܘܠܘ ܟܝܢܐ ܕܣܘܠܘܓܝܣܡܘܣ ܫܪܪܐ\nܡܟܢܫܝܢ.", "ܢܘܗܪܐ: ܘܦܪܘܛܣܝܣ ܡܢ ܟܕ ܡܢܬܐ ܬܗܘܐ ܕܣܘܠܘܓܝܣܡܘܣ ܡܢܘ̈ܬܗܿ ܗܿܢܝܢ\nܟܝܢ̈ܝܬܐ ܕܠܗܝܢ ܡܫܬܪܝܐ ܬܚܘ̈ܡܐ ܡܬܟܢ̈ܝܢ. ܘܟܝܢ̈ܝܬܐ ܐܡܝܪܐ ܒܗܿܝ ܕܦܪܘܣܕܝܘܪܝܣܡܘܣ ܘܙܢܐ\nܘܐܣܪܐ ܠܘ ܡܢ̈ܘܬܐ ܟܝܢ̈ܝܬܐ ܕܦܪܘܛܣܝܣ. ܒܕܓܘܢ ܟܠ ܒܝܬ ܓܡܠ. ܘܟܠ ܓܡܠ ܐܠܦ. ܬܪܬܝܢ ܐܢܝܢ\nܦܪ̈ܘܛܣܝܣ. ܘܒܝܬ ܘܓܡܠ ܘܐܠܦ ܬܚܘ̈ܡܐ. ܘܟܢܘܫܝܗܘܢ ܣܘܠܘܓܝܣܡܘܣ. ܘܗܿܘ ܕܠܗܘܢ ܢܩܦ\nܕܐܝܬܘܗܝ ܟܠ ܒܝܬ ܐܠܦ ܣܘܢܦܪܝܣܡܐ. ܘܗܘ ܣܘܠܘܓܝܣܡܘܣ ܐܘ ܣܘܢܢܘܕܝܩܝܐ ܐܝܬܘܗܝ. ܐܢܗܘ\nܕܒܚܝܠܐ ܐܝܬ ܠܗ ܗܘ ܒܗ ܠܣܘܢܦܪܝܣܡܐ. ܐܘ ܠܐܢܛܝܦܣܝܣ ܕܝܠܗ. ܐܝܟ ܗܢܐ ܕܐܬܐܡܪ ܐܘ ܬܢܝܝܐ.\nܐܢ ܗܘ ܕܒܡܥܒܕܢܘܬܐ ܥܗܝܕ ܒܗ ܚܕ ܡܢܗܘܢ ܐܝܟ ܕܐܝܬ ܠܡܚܘܝܘ. ܘܒܣܘܢܢܘܕܝܩܝܐ ܡܢ ܬܚܘܡܐ ܗܿܘ\nܕܐܟܚܕܐ ܒܬܪ̈ܬܝܗܝܢ ܦܪ̈ܘܛܣܝܣ ܡܫܬܟܚ ܬܚܘܡܐ ܡܨܥܝܐ ܡܬܟܢܐ. ܘܗܘ ܘܣܟܐ ܕܗܿܘ ܕܣܝܡ ܐܝܬܘܗܝ\nܒܣܘܢܦܪܝܣܡܐ ܬܚܘܡܐ ܙܥܘܪܐ. ܘܦܪܘܛܣܝܣ ܕܒܗ ܗܘ ܦܪܘܛܣܝܣ ܙܥܘܪܬܐ. ܘܗܿܘ ܕܗܿܘ ܕܡܬܩܛܪܓ\nܐܝܬܘܗܝ ܒܣܘܢܦܪܝܣܡܐ ܬܚܘܡܐ ܪܒܐ. ܘܦܪܘܛܣܝܣ ܕܒܗ ܦܪܘܛܣܝܣ ܪܒܬܐ. ܘܐܝܟܢܝܘܬ ܣܝܡܐ ܬܚܘܡܐ\nܡܨܥܝܐ ܠܘܬ ܣܟ̈ܐ ܐܣܟܝܡܐ ܡܬܟܢܐ.", "ܦܘܠܓܐ: ܘܗܘ ܬܚܘܡܐ ܡܨܥܝܐ ܐܢ ܗܿܘ ܕܡܬܩܛܪܓ ܗܘ ܒܗܿܝ ܙܥܘܪܬܐ ܘܗܿܘ ܕܣܝܡ\nܒܗܿܝ ܪܒܬܐ ܐܣܟܝܡܐ ܩܕܡܝܐ ܗܘ ܐܣܟܝܡܐ ܡܬܟܢܐ. ܒܗܿܝ ܕܡܚܘܝ ܒܝܬܗ ܐܝܬܘܗܝ. ܘܐܦ ܐܚܪ̈ܢܐ\nܒܗ ܡܬܚܘܝܢ. ܐܢܕܝܢ ܒܗܦܟܐ ܗܘ ܕܗܢܐ ܗ̄ ܕܗܿܘ ܕܣܝܡ ܗܘ ܒܗܿܝ ܪܒܬܐ ܗܘ ܐܣܟܝܡܐ ܐܣܟܝܡܐ\nܡܬܟܢܐ ܪܒܝܥܝܐ. ܘܒܗܿܝ ܕܛܒ ܡܒܥܕ ܡܢ ܟܝܢܐ ܡܢ ܩܕܡ̈ܝܐ ܠܐ ܐܫܬܘܝ ܠܥܘܗܕܢܐ. ܐܢܕܝܢ\nܒܬܪ̈ܬܝܗܝܢ ܡܬܩܛܪܓ ܐܣܟܝܡܐ ܗܘ ܬܪܝܢܐ ܗܘ ܐܣܟܝܡܐ. ܐܢܕܝܢ ܒܬܪ̈ܬܝܗܝܢ ܣܝܡ ܐܣܟܝܡܐ ܗܘ\nܬܠܝܬܝܐ. ܘܗܠܝܢ ܡܢ ܬܪܝܢ ܐܝܬ ܐܡܬܝ ܕܟܝ̈ܢܐ ܗܿܢܘܢ ܚܪ̈ܝܦܐ ܒܠܥܕ ܝܘܠܦܢܐ ܢܕܪܟܘܢ ܐܢܘܢ.\nܘܡܛܠ ܕܠܘ ܐܝܟ ܕܐܬܝܐ ܡܟܢܫ̈ܢܐ ܗܿܘܝܢ ܗܢܘܢ ܐܣܟܝ̈ܡܐ. ܐܠܐ ܒܙܢ̈ܝܐ ܕܝܠܢ̈ܝܐ ܐܘܟܝܬ\nܩܢܘ̈ܢܐ. ܘܩܢܘ̈ܢܐ ܡܢ ܓܘܢ̈ܝܐ ܠܐܪ̈ܒܥܬܝܗܘܢ. ܕܘܠܐ ܚܕ ܡܢܗܘܢ ܡܢ ܬܪܬܝܢ ܡܢܬܝ̈ܬܐ\nܣܘܠܘܓܝܣܡܘܣ ܡܟܢܫܢܐ ܡܨܐ ܠܡܗܘܐ. ܐܦܠܐ ܡܢ ܙܥܘܪܬܐ ܐܦܘܦܛܝܩܝܬܐ ܘܪܒܬܐ ܡܢܬܝܬܐ ܐܦܠܐ ܡܢ\nܬܪܬܝܢ ܐܦܘܦܛܝ̈ܩܝܬܐ.", "ܬܐܘܪܝܐ ܥܠ ܐܣܟܝܡܐ ܩܕܡܝܐ", "ܘܠܗܢܐ ܡܢ ܐܣܟܝܡܐ ܩܢܘ̈ܢܐ ܐܝܬ ܬܪܝܢ ܕܝܠܢ̈ܝܐ ܗ̄ ܩܛܦܛܝܩܝܘܬ ܗܿܝ\nܙܥܘܪܬܐ. ܐܝܟܢܐ ܕܢܬܝܒܠ ܦܣܩܐ ܡܢ ܣܟܐ ܪܒܐ ܠܗܿܘ ܙܥܘܪܐ. ܕܬܪܝܢ ܕܝܢ ܟܠܢܝܘܬ ܗܿܝ ܪܒܬܐ.\nܘܐܠܐ ܡܨܝܐ ܕܡܨܥܝܐ ܗܿܘ ܕܐܬܩܛܪܓ ܥܠ ܣܟܐ ܙܥܘܪܐ. ܠܘ ܗܘ ܟܕ ܗܘ ܐܝܬܘܗܝ ܗܿܘ ܕܥܠܘܗܝ ܣܟܐ\nܗܿܘ ܪܒܐ ܐܬܩܛܪܓ. ܘܡܛܠ ܗܕܐ ܠܐ ܡܬܡܛܐ ܦܣܩܐ ܡܢ ܪܒܐ ܠܙܥܘܪܐ. ܘܐܢ ܒܕܘܟ ܡܟܢܫܢܐ ܢܗܘܐ\nܐܣܟܝܡܐ ܗܢܐ ܒܙܢܐ ܐܝܢܐ ܕܠܐ ܢܛܝܪܝܢ ܒܗ ܩܢܘ̈ܢܐ ܗܿܠܝܢ ܠܘ ܡܪܢܐܝܬ ܙܕܩ ܠܡܕܢ ܟܘܢܫܗܘܢ.\nܘܡܛܠ ܗܕܐ ܠܘ ܒܟܠ ܡܟܢ̈ܫܝܝ ܫܪܪܐ ܗܿܠܝܢ. ܡܟܢܫܝܢ ܕܝܢ ܠܦܘܬ ܟܝܢܐ ܕܗܘ̈ܠܐܣ ܕܡܬܟܝ̈ܢܢ.\nܘܡܛܠ ܕܐܫܬܥܣܪ ܡܨܝܢ ܠܡܗܘܐ ܙܢܝ̈ܐ ܒܟܠ ܐܣܟܝܡܐ. ܐܝܟ ܕܬܒܥ ܡܢܝܢܐ ܦܪܘܣܕܝܘܪܝܣܡܘܢܝܐ. ܟܕ\nܩܢܘ̈ܢܐ ܗܿܠܝܢ ܬܪܝܢܐ ܡܬܢܛܪܝܢ. ܐܪܒܥܐ ܒܠܚܘܕ ܫܪܟܝܢ ܒܗ ܙܢܝ̈ܐ ܡܟܢܫ̈ܢܐ. ܒܗܿܝ ܕܩܛܦܣܝܣ\nܟܠܢܝܬܐ ܥܡ ܗܿܢܝܢ ܬܪܬܝܢ ܟܠܢܝ̈ܬܐ ܬܪܝܢ ܙܢܝ̈ܐ ܥܒܕܐ. ܘܗܿܝ ܡܢܬܝܬܐ ܥܡܗܝܢ ܟܕ ܥܡܗܝܢ\nܬܪܝܢ ܐܚܪ̈ܢܐ.", "ܙܢܐ ܩܕܡܝܐ ܡܢ ܩܛܦܣܝܣ ܟܠܢܝܬܐ ܗܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܝ ܪܒܬܐ.\nܩܛܦܣܝܣ ܟܠܢܝܬܐ ܡܬܟܢܫܐ ܐܝܟ ܗܿܝ ܕܟܠ ܒܪܢܫܐ ܓܘܫܡܐ. ܘܟܠ ܓܘܫܡܐ ܐܘܣܝܐ. ܡܕܝܢ ܟܠ ܒܪܢܫܐ\nܐܘܣܝܐ.", "ܙܢܐ ܬܪܝܢܐ ܡܢ ܩܛܦܣܝܣ ܟܠܢܝܬܐ ܗܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܝ ܪܒܬܐ.\nܐܦܘܦܣܝܣ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕܐ ܚܝܘܬܐ ܟܐܦܐ. ܡܕܝܢ ܘܠܐ ܚܕ\nܒܪܢܫܐ ܟܐܦܐ.", "ܙܢܐ ܬܠܝܬܝܐ ܡܢ ܩܛܦܣܝܣ ܡܢܬܝܬܐ ܗܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ\nܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܟܠ ܒܪܢܫܐ ܡܠܝܠܐ. ܡܕܝܢ\nܡܕܡ ܚܝܘܬܐ ܡܠܝܠܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܝ\nܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܠܐ ܚܕ ܒܪܢܫܐ ܣܘܣܝܐ.\nܡܕܝܢ ܠܘ ܟܠ ܚܝܘܬܐ ܣܘܣܝܐ.", "ܬܐܘܪܝܐ ܕܥܠ ܐܣܟܝܡܐ ܬܪܝܢܐ", "ܘܠܐܣܟܝܡܐ ܡܢ ܬܘܒ ܗܢܐ ܩܢܘ̈ܢܐ ܐܝܬ ܐܠܨ̈ܝܐ ܬܪܝܢ. ܡܫܚܠܦܘܬ ܠܡ ܐܝܢܝܘܬܐ\nܕܬܪܬܝܢ ܦܪ̈ܘܛܣܝܣ. ܒܗܿܝ ܕܡܢ ܐܦܘܦܛܝܩܝܘܬ ܬܪ̈ܬܝܗܝܢ ܘܠܐ ܚܕ ܣܘܠܘܓܝܣܡܘܣ ܓܘܢܐܝܬ ܐܦܠܐ\nܡܢ ܩܛܦܛܝܩܝܘܬܗܝܢ ܕܝܠܢܐܝܬ ܗܿܪܟܐ ܒܗܿܝ ܕܗܿܝ ܪܒܬܐ ܬܘܒ ܐܢ ܩܛܦܛܝܩܝܬܐ ܬܗܘܐ. ܘܕܝܠܗܿ\nܗܘ ܗܦܘܟܝܐ ܘܗܝ ܗܕܐ ܐܝܟܢ ܕܗܝ ܡܢܬܝܬܐ ܗܦܟܐ ܘܩܕܡܬ ܝܕܥܬ ܕܡܢܝܘܬ ܗܿܝ ܪܒܬܐ ܠܐ\nܡܟܢܫܢܝܬܐ ܗܝ ܒܗܿܘ ܩܕܡܝܐ. ܘܟܠܢܝܘܬ ܣܟܐ ܗܿܘ ܪܒܐ. ܒܗܿܝ ܕܗܿܢܝܢ ܡܢܬܝ̈ܬܐ ܬܪܬܝܢ ܗܝ ܡܢ\nܘܠܐ ܡܬܗܦܟܐ. ܗܿܝ ܕܝܢ ܡܢܬܝܬܐ ܗܦܟܐ. ܘܡܛܠ ܗܕܐ ܠܐ ܡܟܢܫܢܝܬܐ ܗܝ ܒܗܿܘ ܩܕܡܝܐ. ܘܟܕ\nܩܢܘ̈ܢܐ ܗܿܠܝܢ ܬܪܝܢ ܡܬܢܛܪܝܢ ܐܪܒܥܐ ܫܪܟܝܢ ܙܢܝ̈ܐ ܡܟܢܫ̈ܢܐ. ܒܗܿܝ ܕܩܛܦܣܝܣ ܟܠܢܝܬܐ ܗܿܝ\nܪܒܬܐ ܥܡ ܗܿܠܝܢ ܬܪܬܝܢ ܐܦܘܦܣܝ̈ܣ ܙܥܘܪ̈ܝܬܐ ܬܪܝܢ ܙܢܝ̈ܐ ܥܒܕܐ. ܘܐܦܘܦܣܝܣ ܟܠܢܝܬܐ ܗܿܝ\nܪܒܬܐ ܥܡ ܗܿܠܝܢ ܬܪܬܝܢ ܩܛܦܛܝ̈ܩܝܬܐ ܬܪܝܢ ܙܢܝ̈ܐ.", "ܙܢܐ ܩܕܡܝܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ\nܪܒܬܐ ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕܐ ܟܐܦܐ ܚܝܘܬܐ.\nܡܕܝܢ ܘܠܐ ܚܕ ܒܪܢܫܐ ܟܐܦܐ. ܘܡܬܚܘܐ ܒܝܕ ܗܦܘܟܝܐ ܕܗܿܝ ܪܒܬܐ ܘܗܿܘܐ ܙܢܐ ܬܪܝܢܐ ܩܕܡܝܐ.", "ܙܢܐ ܬܪܝܢܐ ܡܢ ܐܦܘܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ\nܪܒܬܐ. ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܘܠܐ ܚܕܐ ܟܐܦܐ ܚܝܘܬܐ. ܘܟܠ ܒܪܢܫܐ ܚܝܘܬܐ.\nܡܕܝܢ ܘܠܐ ܚܕܐ ܟܐܦܐ ܒܪܢܫܐ. ܘܡܬܚܘܐ ܒܗܦܘܟܝܐ ܕܗܿܝ ܪܒܬܐ ܠܙܥܘܪܬܐ. ܘܒܗܦܘܟܝܐ\nܕܣܘܢܦܪܝܣܡܐ ܘܗܿܘܝܐ ܒܗܿ ܒܕܡܘܬܐ ܙܢܐ ܬܪܝܢܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܩܛܦܣܝܣ ܡܢܝܬܝܬܐ ܗܿܝ ܙܥܘܪܬܐ ܘܐܦܘܦܣܝܣ ܟܠܢܝܬܐ ܗܿܝ\nܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܠܐ ܚܕ ܣܘܣܝܐ ܒܪܢܫܐ.\nܡܕܝܢ ܠܘ ܟܠ ܚܝܘܬܐ ܣܘܣܝܐ. ܘܡܬܚܘܐ ܒܝܕ ܗܦܘܟܝܐ ܕܗܿܝ ܪܒܬܐ. ܘܗܿܘܐ ܙܢܐ ܪܒܝܥܝܐ\nܕܩܕܡܝܐ.", "ܙܢܐ ܪܒܝܥܝܐ ܡܢ ܐܦܘܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ\nܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܠܘ ܟܠ ܚܝܘܬܐ ܒܪܢܫܐ. ܘܟܠ ܡܠܝܠܐ ܒܪܢܫܐ.\nܡܕܝܢ ܠܘ ܟܠ ܚܝܘܬܐ ܡܠܝܠܐ. ܘܗܘ ܡܢ ܙܢܐ ܗܢܐ ܠܐ ܡܨܐ ܠܡܬܚܘܝܘ ܒܗܦܘܟܝܐ ܕܗܿܝ ܪܒܬܐ.\nܒܗܿܝ ܕܡܢܬܝ̈ܬܐ ܐܦܠܐ ܟܕ ܒܚܕ̈ܕܐ ܢܬܚ̈ܠܦܢ ܗܿܝ ܪܒܬܐ ܘܙܥܘܪܬܐ. ܒܗܿܝ ܕܗܝܕܝܟ ܠܐ\nܡܬܗܦܟܢܝܬܐ ܗܿܘܝܐ ܗܿܝ ܪܒܬܐ. ܒܕܓܘܢ ܐܠܨܬ ܕܒܙܢ̈ܝܐ ܐܚܪ̈ܢܐ ܢܬܛܟܢ ܠܘܬ ܚܘܘܝܗ. ܕܡܢܗܘܢ\nܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ ܕܐܝܬܝܗܿ ܗܟܢܐ. ܐܢ ܠܐ ܫܪܝܪܐ ܗܿܝ ܕܠܘ ܟܠ ܚܝܘܬܐ ܡܠܝܠܐ.\nܫܪܝܪܐ ܐܢܛܝܦܣܝܣ ܕܐܝܬܝܗܿ ܟܠ ܚܝܘܬܐ ܡܠܝܠܐ. ܘܐܝܬ ܗܘܐ ܥܡܢ ܟܠ ܡܠܝܠܐ ܒܪܢܫܐ. ܡܬܟܢܫܐ\nܡܕܝܢ ܕܟܠ ܚܝܘܬܐ ܒܪܢܫܐ. ܘܐܝܬܘܗܝ ܗܘܐ ܠܘ ܟܠ ܚܝܘܬܐ ܒܪܢܫܐ ܗܿܝ ܕܫܟܝܪܐ.", "ܘܡܬܚܘܐ ܬܘܒ ܒܙܢܐ ܐܚܪܢܐ. ܡܬܐܡܪܐ ܓܝܪ ܕܠܗܿܘ ܡܢ ܡܕܡ ܡܢ ܚܝܘܬܐ\nܕܠܝܬܘܗܝ ܒܪܢܫܐ. ܠܣܝܡ ܫܡܐ ܣܘܣܝܐ. ܘܗܝܕܝܟ ܟܐܢܐ ܠܡܐܡܪ ܕܘܠܐ ܚܕ ܣܘܣܝܐ ܒܪܢܫܐ. ܘܟܠ\nܡܠܝܠܐ ܒܪܢܫܐ. ܡܕܝܢ ܘܠܐ ܚܕ ܣܘܣܝܐ ܡܠܝܠܐ. ܕܐܝܬܘܗܝ ܙܢܐ ܬܪܝܢܐ ܕܝܠܗ ܕܬܪܝܢܐ. ܘܢܫܪܐ\nܘܢܐܡܪ ܕܡܕܡ ܚܝܘܬܐ ܣܘܣܝܐ. ܘܠܐ ܚܕ ܣܘܣܝܐ ܡܠܝܠܐ. ܡܕܝܢ ܠܘ ܟܠ ܚܝܘܬܐ ܡܠܝܠܐ ܕܐܝܬܘܗܝ\nܙܢܐ ܪܒܝܥܝܐ.", "ܬܐܘܪܝܐ ܕܥܠ ܐܣܟܝܡܐ ܬܠܝܬܝܐ", "ܘܠܗܢܐ ܡܢ ܬܘܒ ܐܣܟܝܡܐ ܩܢܘ̈ܢܐ ܐܝܬ ܐܠܨ̈ܝܐ ܬܪܝܢ. ܩܛܦܛܝܩܝܘܬ ܡܢ ܗܿܝ\nܙܥܘܪܬܐ. ܒܗܿܝ ܕܒܗܦܘܟܝܗܿ ܗܿܦܟ ܠܩܕܡܝܐ. ܘܕܐܦܘܦܣܝܣ ܡܢ ܙܥܘܪܬܐ ܠܐ ܡܟܢܫܢܝܬܐ ܗܝ ܐܝܟܢ\nܕܗܝ ܒܩܕܡܝܐ ܐܬܚܘܝܬ. ܘܟܠܢܝܘܬ ܚܕܐ ܡܢ ܬܪ̈ܬܝܗܝܢ ܒܗܿܝ ܕܡܢ ܬܪܬܝܢ ܡܢܬܝ̈ܬܐ. ܘܠܐ ܚܕ\nܣܘܠܘܓܝܣܡܘܣ. ܘܟܕ ܗܿܠܝܢ ܡܢ ܬܪܝܢ ܡܬܢܛܪܝܢ ܐܫܬܐ ܫܪܟܝܢ ܙܢܝ̈ܐ ܡܟܢܫ̈ܢܘܗܝ. ܒܗܿܝ\nܕܩܛܦܣܝܣ ܟܠܢܝܬܐ ܗܿܝ ܙܥܘܪܬܐܥܡ ܗܿܢܝܢ ܐܪܒܥ ܦܪܘܣܕܝܘܪܝܣܡܘܢܝܬܐ ܐܪܒܥܐ ܥܒܕ ܙܢܝ̈ܐ.\nܘܩܛܦܣܝܣ ܗܿܝ ܡܢܬܝܬܐ ܥܡ ܗܿܢܝܢ ܬܪܬܝܢ ܟܠܢ̈ܝܬܐ ܬܪܝܢ ܐܚܪ̈ܢܐ.", "ܙܢܐ ܩܕܡܝܐ ܡܢ ܩܛܦܛܝܩܝܐ ܟܠܢܝܬܐ ܗܿܝ ܙܥܘܪܬܐ. ܘܩܛܦܛܝܩܝܐ ܟܠܢܝܬܐ ܗܿܝ\nܪܒܬܐ ܩܛܦܛܝܩܝܬܐ ܡܢܬܝܬܐ ܡܬܟܢܫܐ ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܒܪܢܫܐ ܓܚܘܟܐ. ܡܕܝܢ\nܡܕܡ ܚܝܘܬܐ ܓܚܘܟܐ. ܡܬܚܘܐ ܕܝܢ ܒܗܦܘܟܝܐ ܕܗܿܝ ܙܥܘܪܬܐ ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܪܝܢܐ ܡܢ ܩܛܦܛܝܩܝܐ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܣܝܣ ܟܠܢܝܬܐ ܗܿܝ\nܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕ ܒܪܢܫܐ ܟܐܦܐ. ܡܕܝܢ\nܠܐ ܟܠ ܚܝܘܬܐ ܟܐܦܐ. ܡܬܚܘܐ ܒܗܿ ܒܕܡܘܬܐ ܐܝܟ ܗܿܘ ܕܩܕܡܘܗܝ. ܘܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܩܛܦܛܝܩܝܐ ܟܠܢܝܬܐ ܗܝ ܙܥܘܪܬܐ ܘܩܛܦܛܝܩܝܬܐ ܡܢܬܝܬܐ ܗܿܝ\nܪܒܬܐ ܩܛܦܛܝܩܝܬܐ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܡܕܡ ܒܪܢܫܐ ܟܬܘܒܐ.\nܡܕܝܢ ܡܕܡ ܚܝܘܬܐ ܟܬܘܒܐ. ܘܡܬܚܘܐ ܒܡܬܚܠܦܢܘܬܐ ܕܗܿܝ ܙܥܘܪܬܐ ܠܗܿܝ ܪܒܬܐ. ܘܒܗܦܘܟܝܐ\nܕܣܘܦܪܝܣܡܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܝ\nܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܐܘܟܡܐ. ܘܟܠ ܒܪܢܫܐ ܓܚܘܟܐ. ܡܕܝܢ\nܡܕܡ ܐܘܟܡܐ ܓܚܘܟܐ. ܘܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܚܡܝܫܝܐ ܡܢ ܩܛܦܣܝܣ ܟܠܢܝܬܐ ܗܿܝ ܕܙܥܘܪܬܐ. ܘܐܦܘܦܣܝܣ ܡܢܬܝܬܐ ܗܿܝ\nܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܟܠ ܒܪܢܫܐ ܟܘܫܝܐ.\nܡܕܝܢ ܠܐ ܟܠ ܚܝܘܬܐ ܟܘܫܝܐ. ܘܗܢܐ ܙܢܐ ܠܐ ܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ ܒܗܿܝ ܕܠܡܢܬܝܬܐ\nܗܿܦܟܐ. ܘܠܐ ܚܕ ܣܘܠܘܓܝܣܡܘܣ ܡܢ ܬܪܬܝܢ ܡܢܬܝ̈ܬܐ. ܐܦܠܐ ܒܡܬܚܠܦܢܘܬܐ ܕܪܒܬܐ ܘܙܥܘܪܬܐ.\nܒܗܿܝ ܕܐܦܘܦܣܝܣ ܡܢܬܝܬܐ ܠܐ ܡܬܗܦܟܢܝܬܐ ܗܝ. ܒܕܓܘܢ ܐܠܨܬ ܠܡܚܘܝܘ ܫܪܝܪܘܬ ܟܘܢܫܗ ܒܝܕ\nܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ. ܐܡܪܝܢܢ ܕܐܢ ܠܐ ܫܪܝܪ ܟܘܢܫܢ ܕܐܝܬܘܗܝ ܠܐ ܟܠ ܚܝܘܬܐ\nܟܘܫܝܐ. ܫܟܝܪܐ ܐܢܛܝܦܣܝܣ ܕܐܝܬܝܗܿ ܟܠ ܚܝܘܬܐ ܟܘܫܝܐ. ܘܐܝܬ ܗܘܐ ܥܡܢ ܟܠ ܒܪܢܫܐ ܚܝܘܬܐ.\nܢܥܒܕܝܗܿ ܡܟܝܠ ܙܥܘܪܬܐ. ܘܢܟܢܫ ܡܢܗܿ ܘܡܢ ܐܢܛܝܦܣܝܣ ܕܟܘܢܫܐ ܡܬܚܪܝܢܐ. ܕܟܠ ܒܪܢܫܐ\nܟܘܫܝܐ. ܘܐܝܬܘܗܝ ܗܘܐ ܠܘ ܟܠ ܒܪܢܫܐ ܟܘܫܝܐ. ܗܿܝ ܕܫܟܝܪܐ.", "ܡܬܚܘܐ ܕܝܢ ܬܘܒ ܘܒܙܢܐ ܐܚܪܢܐ ܗܿܘ ܕܣܝܡܐ ܐܘ ܗܿܝ ܕܢܣܝܡ. ܡܢܗ ܕܦܝܠܣܘܦܐ\nܡܬܩܪܐ. ܕܐܝܟ ܐܝܟܢ ܠܡܢܬܐ ܡܢ ܓܝܪ ܕܒܪܢܫܐ ܕܠܝܬܘܗܝ ܐܘܟܡܐ. ܢܣܝܡ ܫܡܐ ܣܩܘܬܝܐ. ܘܗܝܕܝܟ\nܫܪܝܪܐ ܠܡܐܡܪ: ܕܘܠܐ ܚܕ ܣܩܘܬܝܐ ܟܘܫܝܐ. ܘܟܠ ܣܩܘܬܝܐ ܒܪܢܫܐ. ܢܩܦܝܗܿ ܡܟܝܠ ܠܙܥܘܪܬܗ\nܕܙܢܐ ܕܐܝܬܝܗܿ ܟܠ ܒܪܢܫܐ ܚܝܘܬܐ. ܘܡܬܟܢܫܐ ܕܟܠ ܣܩܘܬܝܐ ܚܝܘܬܐ. ܘܢܩܦܝܗܿ ܬܘܒ ܠܗܕܐ.\nܠܦܪܘܛܣܝܣ ܕܣܝܡܐ ܕܐܝܬܝܗܿ ܘܠܐ ܚܕ ܣܩܘܬܝܐ ܟܘܫܝܐ. ܘܡܬܟܢܫܐ ܠܐ ܟܠ ܚܝܘܬܐ ܟܘܫܝܐ\nܒܗܦܘܟܝܐ ܕܗܿܝ ܙܥܘܪܬܐ ܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܙܢܐ ܫܬܝܬܝܐ ܡܢ ܩܛܦܣܝܣ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ ܪܒܬܐ\nܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܟܬܘܒܐ. ܘܠܐ ܚܕ ܒܪܢܫܐ ܟܐܦܐ. ܡܕܝܢ ܠܐ\nܟܠ ܟܬܘܒܐ ܟܐܦܐ. ܘܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ ܘܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܬܐܘܪܝܐ ܕܥܠ ܐܣܟܝܡܐ ܪܒܝܥܝܐ", "ܘܗܢܐ ܡܢ ܐܣܟܝܡܐ ܡܢ ܩܨ ܡܒܥܕܘܬܗ ܕܡܢ ܩܕܡܝܐ. ܐܦܢ ܠܐ ܐܫܬܘܝ ܠܕܘܟܪܢܐ\nܡܢ ܩܕܡ̈ܝܐ. ܐܚܪ̈ܝܐ ܟܕ ܣܥܪܘܗܝ. ܩܢܘ̈ܢܐ ܡܕܡ ܠܗ ܐܫܟܚܘ ܕܒܢܛܝܪܘܬܗܘܢ ܡܟܢܫܢܐ ܗܿܘܐ.\nܘܗܿܠܝܢ ܡܢ ܬܪܝܢ ܠܐ ܡܬܢܣܒܢܘܬܐ ܠܡ ܕܐܦܘܦܣܝܣ ܡܢܬܝܬܐ ܟܠ ܟܠܗ ܒܗ. ܒܗܿܝ ܕܠܐ ܡܬܗܦܟܢܝܬܐ\nܗܝ. ܘܡܢ ܐܢܢܩܝ ܕܬܪ̈ܬܝܗܝܢ ܦܪ̈ܘܛܣܝܣ ܐܟܚܕܐ ܒܗ ܢܬܗ̈ܦܟܢ ܠܘܬ ܚܘܘܝܐ. ܐܘ ܟܠ ܚܕܐ\nܒܚܒܪܬܗܿ ܬܬܚܠܦ. ܒܕܓܘܢ ܐܢ ܙܥܘܪܬܐ ܗܝ ܩܨܬ ܡܢܬܝܘܬܗܿ ܠܐ ܠܬܟܐ ܕܬܗܘܐ ܪܒܬܐ. ܘܐܢ ܪܒܬܐ\nܗܝ ܩܨܬ ܐܦܘܦܛܝܩܝܘܬܗܿ ܠܐ ܠܬܟܐ ܕܬܗܘܐ ܙܥܘܪܬܐ. ܟܐܡܬ ܒܐܣܟܝܡܐ ܩܕܡܝܐ.", "ܘܐܦܘܦܛܝܩܝܘܬܐ ܟܠܢܝܬܐ ܗܿܝ ܪܒܬܐ. ܟܕ ܗܿܝ ܙܥܘܪܬܐ ܩܛܦܣܣ ܬܗܘܐ ܡܢܬܝܬܐ.\nܒܗܿܝ ܕܗܿܠܝܢ ܩܛܦܛܝ̈ܩܝܬܐ ܡܢܬܝ̈ܬܐ ܗܦ̈ܟܢ ܘܠܐ ܚܕ ܣܘܠܘܓܝܣܡܘܣ ܡܢ ܬܪܬܝܢ ܡܢܬܝ̈ܬܐ.\nܘܐܦܘܦܣܝܣ ܗܿܝ ܡܢܬܝܬܐ ܟܠ ܟܠܗ ܠܐ ܡܬܗܦܟܢܝܬܐ ܗܝ. ܘܐܢܢܩܝ ܕܬܗܦܘܟ ܗܿܝ ܪܒܬܐ ܒܚܘܘܝܐ.\nܒܕܓܘܢ ܟܐܢܐܝܬ ܚܡܫܐ ܫܪܟܝܢ ܙܢܝ̈ܐ ܡܟܢܫ̈ܢܐ ܕܗܢܐ ܐܣܟܝܡܐ. ܒܗܿܝ ܕܗܿܝ ܡܢ ܙܥܘܪܬܐ. ܐܢ\nܩܛܦܣܝܣ ܗܝ ܟܠܢܝܬܐ. ܥܡ ܗܿܢܝܢ ܬܪܬܝܢ ܩܛܦܛܝ̈ܩܝܬܐ ܬܪܝܢ ܙܢܝ̈ܐ ܥܒܕܐ ܘܥܡ ܐܦܘܦܣܝܣ\nܟܠܢܝܬܐ ܚܕ ܙܢܐ ܒܗܿܝ ܕܐܬܬܪܝܡܬ ܕܐܦܘܦܣܝܣ ܡܢܬܝܬܐ ܟܠ ܟܠܗ ܠܐ ܬܬܢܣܒ. ܐܢܕܝܢ ܩܛܦܛܝܩܝܬܐ\nܗܝ ܡܢܬܝܬܐ. ܥܡ ܐܦܘܦܣܝܣ ܟܠܢܝܬܐ ܙܢܐ ܐܚܪܢܐ ܥܒܕܐ. ܘܐܢ ܐܦܘܦܣܝܣ ܗܕܥ ܟܠܢܝܬܐ. ܥܡ\nܩܛܦܣܝܣ ܟܠܢܝܬܐ ܙܢܐ ܐܚܪܢܐ.", "ܙܢܐ ܩܕܡܝܐ ܡܢ ܬܪܬܝܢ ܩܛܦܛܝ̈ܩܝܬܐ ܟܠܢ̈ܝܬܐ. ܩܛܦܛܝܩܝܬܐ ܡܢܬܝܬܐ\nܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܓܚܘܟܐ ܒܪܢܫܐ. ܡܕܝܢ ܡܕܡ ܚܝܘܬܐ ܓܚܘܟܐ.\nܘܡܬܚܘܐ ܒܬܚܠܦܢܘܬ ܦܪ̈ܘܛܣܝܣ. ܘܒܗܦܘܟܝܐ ܕܣܘܢܦܪܝܣܡܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܪܝܢܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܡܢܬܝܬܐ ܗܿܝ\nܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܓܚܘܟܐ. ܘܡܕܡ ܚܝܘܬܐ ܒܪܢܫܐ. ܡܕܝܢ\nܡܕܡ ܓܚܘܟܐ ܚܝܘܬܐ. ܘܡܬܚܘܐ ܐܝܟ ܗܿܘ ܕܩܕܡܘܗܝ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܐܦܘܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ\nܪܒܬܐ. ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܘܠܐ ܚܕܐ ܚܝܘܬܐ ܟܐܦܐ. ܘܟܠ ܒܪܢܫܐ ܚܝܘܬܐ.\nܡܕܝܢ ܘܠܐ ܚܕܐ ܟܐܦܐ ܒܪܢܫܐ. ܘܡܬܚܘܐ ܒܡܬܚܠܦܢܘܬܐ ܕܦܪ̈ܘܛܣܝܣ ܘܒܗܦܘܟܝܐ ܕܣܘܢܦܪܝܣܡܐ.\nܘܗܿܘܐ ܙܢܐ ܬܪܝܢܐ ܕܩܕܡܝܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ\nܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܐܣܝܐ. ܘܠܐ ܚܕܐ ܟܐܦܐ ܒܪܢܫܐ.\nܡܕܝܢ ܠܐ ܟܠ ܐܣܝܐ ܟܐܦܐ. ܡܬܚܘܐ ܒܝܕ ܗܦܘܟܝܐ ܕܬܪ̈ܬܝܗܝܢ ܦܪ̈ܘܛܣܝܣ. ܘܗܿܘܐ ܙܢܐ ܪܒܝܥܝܐ\nܕܩܕܡܝܐ.", "ܙܢܐ ܚܡܝܫܝܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ\nܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܡܠܝܠܐ. ܘܠܐ ܚܕܐ ܟܐܦܐ ܒܪܢܫܐ.\nܡܕܝܢ ܠܐ ܟܠ ܡܠܝܠܐ ܟܐܦܐ. ܘܡܬܚܘܐ ܒܗܦܘܟܝܐ ܕܬܪܝܗܘܢ ܣܟ̈ܐ. ܘܗܿܘ ܙܢܐ ܪܒܝܥܝܐ ܕܩܕܡܝܐ.", "ܢܘܗܪܐ: ܘܫܘܬܦܘ̈ܬܐ ܡܢ ܠܐܣܟܝܡܐ ܗܿܘ ܩܕܡܝܐ ܘܠܬܪܝܢܐ ܬܪܬܝܢ. ܟܠܢܝܘܬ\nܗܿܝ ܪܒܬܐ ܘܡܟܢܘܬ ܟܘܢܫ ܟܠܢ̈ܝܬܐ. ܘܠܩܕܡܝܐ ܡܢ ܘܠܬܠܝܬܝܐ. ܒܗܿ ܒܕܡܘܬܐ ܬܪܬܝܢ.\nܩܛܦܛܝܩܝܘܬ ܠܡ ܗܿܝ ܙܥܘܪܬܐ. ܘܡܟܢܘܬ ܟܘܢܫ ܩܛܦܛܝ̈ܩܝܬܐ. ܘܠܩܕܡܝܐ ܡܢ ܠܪܒܝܥܝܐ ܚܕܐ ܗ̄\nܟܟܢܘܬ ܟܘܢܫܐ ܕܩܛܦܛܝ̈ܩܝܬܐ ܐܟܚܕܐ ܘܟܠܢ̈ܝܬܐ. ܦܪܝܫ ܕܝܢ ܗܘ ܩܕܡܝܐ ܡܢ ܬܠܬܝܗܘܢ ܐܟܚܕܐ\nܡܬܪܬܝܢ ܗ̄ ܒܡܟܢܘܬ ܟܘܢ̈ܫܐ ܕܦܪܘܕܝܘܪܝܣܡܘܣ ܐܪܒܥ. ܘܒܗܿܝ ܕܡܚܘܝ ܒܝܬܗ ܗܘ. ܦܪܝܫ ܕܝܢ\nܕܝܠܢܐܝܬ ܗܿܘ ܬܪܝܢܐ ܡܢ ܬܠܬܝܗܘܢ ܒܠܐ ܡܟܢܘܬ ܟܘܢܫܐ ܕܡܢ ܫܘ̈ܝܬ ܒܐܝܢܝܘܬܐ. ܘܗܿܘ ܬܠܝܬܝܐ\nܡܢ ܬܠܬܝܗܘܢ ܒܠܐ ܡܟܢܘܬ ܟܘܢܫܐ ܕܟܠܢ̈ܝܬܐ. ܘܗܿܘ ܪܒܝܥܝܐ ܡܢ ܬܠܬܝܗܘܢ ܒܠܐ ܡܩܒܠܢܘܬܗ\nܕܠܗܿܝ ܐܦܘܦܣܝܣ ܡܢܬܝܬܐ.", "ܢܘܗܪܐ ܦܣܝܩܝܐ ܥܠ ܡܬܚܠܛܢ̈ܘܬܐ", "ܠܡܕܥ ܐܠܨܐ ܕܒܐܣܟܝܡܐ ܗܿܘ ܩܕܡܝܐ ܟܕ ܣܟܐ ܗܿܘ ܙܥܘܪܐ ܡܥܠ ܥܐܠ ܬܚܝܬ ܗܿܘ\nܡܨܥܝܐ. ܡܢ ܐܢܢܩܝ ܕܐܦ ܬܚܝܬ ܗܿܘ ܕܗܿܘ ܡܨܥܝܐ ܥܐܠ. ܢܐܥܘܠ ܒܟܠ ܙܢܐ ܐܝܢܐ ܕܗܘ. ܒܕܓܘܢ\nܣܘܢܦܪ̈ܝܣܡܛܐ ܟܠܗܝܢ ܕܒܗ ܠܙܢܐ ܕܗܿܝ ܪܒܬܐ ܙܕܩ ܕܢܩ̈ܦܢ ܒܙܢܝ̈ܗܝܢ. ܥܕܡܐ ܠܗܿܝ ܕܐܦ ܐܢ\nܢܐܡܪ. ܡܬܡܨܝܢܐܝܬ ܟܠ ܟܬܘܒܐ ܡܬܬܙܝܥܢܐ. ܘܐܢܢܩܐܝܬ ܟܠ ܡܬܬܙܝܥܢܐ ܚܝܘܬܐ. ܡܬܟܢܫܐ\nܕܐܢܢܩܐܝܬ ܟܠ ܟܬܘܒܐ ܚܝܘܬܐ. ܒܗܿܝ ܕܚܝܘܬܐ ܟܕ ܥܠ ܡܬܬܙܝܥܢܐ ܐܬܩܛܪܓܬ. ܠܘ ܟܡܐ\nܕܡܬܬܙܝܥܢܐ ܐܬܩܛܪܓܬ. ܗܕܐ ܓܝܪ ܡܢܟܪܝܐ ܠܐܢܢܩܝܘܬܐ. ܐܝܟܢܐ ܕܟܕ ܬܫܢܐ ܡܬܬܙܝܥܢܘܬܐ ܡܢ\nܟܬܘܒܐ. ܬܫܢܐ ܐܦ ܚܝܘܬܐ. ܐܠܐ ܟܡܐ ܕܝܬܗ ܐܝܬܝܗܿ. ܘܗܟܢܐ ܒܡܬܚܠܛܢ̈ܘܬܐ ܐܚܪ̈ܢܝܬܐ ܠܗܿ ܟܕ\nܠܗܿ ܠܪܒܬܐ ܢܩܦ ܟܘܢܫܐ ܒܙܢܗ. ܣܛܪ ܡܢ ܡܕܡ ܡܕܡ ܡܢ ܡܬܚܠܛܢ̈ܘܬܐ ܕܠܗܿܝ ܙܥܘܪܬܐ ܢܩܦ ܒܗܝܢ\nܟܘܢܫܐ ܗ̄ ܟܕ ܬܗܘܐ ܗܿܝ ܙܥܘܪܬܐ ܡܬܡܨܝܢܝܬܐ ܘܗܿܝ ܪܒܬܐ ܟܡܐ ܕܡܬܬܙܝܥ ܐܝܟ ܗܿܝ\nܕܡܬܡܨܝܢܐܝܬ ܟܠ ܒܪܢܫܐ ܡܬܬܙܝܥܢܐ. ܘܡܢ ܐܢܢܩܝ ܟܠ ܡܬܬܙܝܥܢܐ ܡܫܬܚܠܦܢܐ. ܟܡܐ ܕܡܬܬܙܝܥ.\nܒܕܓܘܢ ܡܫܬܚܠܦܢܐ ܠܐ ܡܬܩܛܪܓ ܥܠ ܒܪܢܫܐ ܐܠܐ ܟܡܐ ܕܬܫܬܟܚ ܠܗ ܡܬܬܙܝܥܢܘܬܐ. ܕܡܬܡܨܝܢܝܬܐ\nܗܝ ܠܗ ܘܗܝܕܝܟ ܡܨܝܐ ܕܠܐ ܬܫܬܟܚ ܠܗ ܡܬܬܙܝܥܢܘܬܐ. ܘܡܬܡܨܝܢܐܝܬ ܡܫܬܚܠܦܢܐ ܥܠܘܗܝ ܢܬܩܛܪܓ.\nܒܗܿ ܒܕܡܘܬܐ ܘܟܕ ܐܢܢܩܐܝܬ ܬܗܘܐ ܗܿܝ ܙܥܘܪܬܐ. ܘܗܿܝ ܪܒܬܐ ܟܡܐ ܕܡܬܬܙܝܥܢܐ ܐܝܬܘܗܝ.\nܘܐܠܨܐ ܗܝܕܝܟ ܕܐܢܢܩܝܐ ܢܗܘܐ ܗܘ ܟܘܢܫܐ ܐܝܟ ܗܿܝ ܕܡܢ ܐܢܢܩܝ ܡܕܡ ܓܘܫܡܐ ܡܬܬܙܝܥܢܐ. ܘܟܠ\nܡܬܬܙܝܥܢܐ ܡܫܬܚܠܦܢܐ ܟܡܐ ܕܡܬܬܙܝܥ. ܡܕܝܢ ܡܢ ܐܢܢܩܝ ܡܕܡ ܓܘܫܡܐ ܡܫܬܚܠܦܢܐ. ܗܿܝ ܕܗܿܘ\nܕܟܡܐ ܕܝܬܗ ܗܝ ܡܬܬܙܝܥ. ܗܕܐ ܕܝܢ ܕܟܡܐ ܕܝܬܗ ܗܝ ܢܫܬܚܠܦ. ܐܢܕܝܢ ܒܠܐ ܐܡܝܢܝܘܬܐ ܬܬܚܡ\nܫܘܡܗܝܬܐ ܗܝ ܪܒܬܐ. ܕܐܢܢܩܝܬܐ ܐܝܬ ܠܗܿ. ܡܫܪܐ ܫܪܝܐ ܟܠܚܕܐ ܡܢ ܬܪ̈ܬܝܗܝܢ ܦܪ̈ܘܛܣܝܣ\nܠܚܒܪܬܗܿ. ܡܛܠ ܕܗܿܝ ܙܥܘܪܬܐ ܐܡܝܢܘܬ ܡܨܥܝܐ ܡܫܘܕܥܐ. ܘܗܕ ܪܒܬܐ ܠܐ ܐܡܝܢܘܬܗ.", "ܡܬܚܠܛܢ̈ܘܬܐ ܕܒܐܣܟܝܡܐ ܬܪܝܢܐ", "ܒܗܢܐ ܕܝܢ ܐܣܟܝܡܐ ܘܠܐ ܚܕ ܣܘܠܘܓܝܣܡܘܣ ܡܟܢܫܢܐ ܡܢ ܬܪ̈ܬܝܗܝܢ ܦܫܝ̈ܛܬܐ\nܒܬܪܝܢܘܬ ܙܢ̈ܝܐ ܐܦܠܐ ܡܢ ܬܪܬܝܢ ܡܬܡܨܝܢ̈ܝܬܐ ܐܦܠܐ ܡܢ ܚܠܛܐ. ܟܕ ܢܫܬܚ̈ܠܦܢ ܐܝܢܝ̈ܘܬܗܝܢ\nܐܘ ܠܐ ܢܫܬܚ̈ܠܦܢ. ܒܗܿܝ ܕܚܕ ܡܕܡ ܡܨܐ ܐܢܬ ܠܡܩܛܪܓܘ ܥܠ ܐܕܫ̈ܐ ܡܫܚ̈ܠܦܐ. ܐܟܙܢܐ\nܕܣܝܘܩܘܬܐ ܥܠ ܒܪܢܫܐ ܘܣܘܣܝܐ. ܦܫܝܛܐܝܬ ܐܘ ܡܬܡܨܝܢܐܝܬ. ܐܘ ܡܢ ܗܢܐ ܡܢ ܬܪܝܡ. ܡܢ ܕܝܢ\nܗܢܐ ܠܐ ܐܘ ܡܢ ܬܪ̈ܬܝܗܝܢ ܬܪܝܡ. ܘܠܐ ܡܨܝܐ ܐܠܐ ܡܪܝܡܢܘܬܗܘܢ ܡܢ ܚܕ̈ܕܐ. ܒܗܿ ܒܕܡܘܬܐ ܘܟܕ\nܬܩܛܪܓܝܗܿ ܠܣܝܘܩܘܬܐ ܥܠ ܡܫܘ̈ܬܦܐ. ܐܟܙܢܐ ܕܒܪܢܫܐ ܘܡܠܝܠܐ. ܐܘ ܬܪܝܡܝܗܿ ܡܢܗܘܢ ܐܟܚܕܐ.\nܐܘ ܡܢ ܗܢܐ ܬܪܝܡ ܡܢ ܕܝܢ ܗܢܐ ܠܐ. ܘܠܐ ܡܨܝܐ ܐܠܐ ܢܩܝܦܘܬܗܘܢ ܠܚܕ̈ܕܐ. ܘܟܕ ܠܐ ܚܕܐ\nܡܢܗܝܢ ܐܢܢܩܐܝܬ ܗܝ ܒܙܢ̈ܝܐ ܗܠܝܢ. ܗܿܢܘ ܕܝܢ ܡܪܝܡܢܘܬܐ ܐܘ ܣܝܘܡܘܬܐ ܘܠܐ ܚܕ ܣܘܠܘܓܝܣܡܘܣ\nܡܢܗܘܢ ܡܟܢܫܢܐ ܒܗܢܐ ܐܣܟܝܡܐ ܗܿܘܐ. ܙܢ̈ܝܐ ܕܡܢ ܚܘܠܛܢ̈ܝܗܘܢ ܗܿܘܝܢ ܐܝܬܝܗܘܢ ܗܠܝܢ.\nܘܗܟܢܐ ܕܟܕ ܗܢܘܢ ܡܢ ܙܢ̈ܝܐ ܢܗܘܘܢ ܕܠܐ ܐܚܕܝܢ ܐܘ ܡܬܬܚܕܝܢ ܡܢ ܚܕ̈ܕܐ. ܘܚܕ ܡܢܗܘܢ\nܐܢܢܩܝܐ ܗܿܘܐ. ܙܕܩ ܕܐܦ ܟܘܢܫܐ ܐܢܢܩܝ ܡܪܝܡܢܘܬܐ ܢܗܘܐ. ܐܝܟ ܗܿܝ ܕܟܕ ܢܗܘܐ ܐܢܢܩܐܝܬ ܟܠ\nܒܪܢܫܐ ܚܝܘܬܐ. ܘܢܫܠܡ ܕܡܬܡܨܝܢܝܬܐ ܕܝܠܢܝܬܐ. ܐܘ ܒܬܪܝܢܘܬ ܙܢ̈ܝܐ ܕܦܫܝܛܘܬܐ. ܓܠܝܐ\nܕܢܘܟܪ̈ܝܝ ܟܝܢܐ ܢܗܘܘܢ ܒܪܢܫܐ ܘܚܘܪܐ. ܒܗܿܝ ܕܐܠܘ ܡܥܠ ܥܠ ܚܘܪܐ ܬܚܝܬ ܒܪܢܫܐ ܘܐܦ\nܡܬܡܨܝܢܐܝܬ. ܐܢܢܩܐܝܬ ܗܝܕܝܟ ܚܝܘܬܐ ܥܠܘܗܝ ܡܬܩܛܪܓܐ ܗܘܬ ܐܟܡܐ ܕܥܠ ܒܪܢܫܐ ܐܝܟ ܕܐܬܝܠܦܬ\nܒܐܣܟܝܡܐ ܗܿܘ ܩܕܡܝܐ. ܘܠܘ ܡܬܡܨܝܢܐܝܬ ܘܐܠܘ ܬܘܒ ܥܠ ܒܪܢܫܐ ܬܚܝܬ ܚܘܪܐ ܐܝܟܢܐ ܕܬܬܩܛܪܓ\nܥܠܘܗܝ ܚܝܘܬܐ ܡܬܡܨܝܢܐܝܬ ܠܘ ܐܢܢܩܐܝܬ ܡܬܩܛܪܓܐ ܗܘܬ ܥܠܘܗܝ ܚܝܘܬܐ. ܫܪܝܟܐ ܡܕܝܢ\nܕܐܢܢܩܐܝܬ ܢܘܟܪ̈ܝܝ ܟܝܢܐ ܢܗܘܘܢ ܒܪܢܫܐ ܘܚܘܪܐ ܘܐܢܢܩܐܝܬ ܡܢ ܚܕ̈ܕܐ ܢܬܬܪܝܡܘܢ. ܒܗܿ\nܒܕܡܘܬܐ ܘܟܕ ܚܕܐ ܡܢ ܦܪܘܛܣܝܣ ܐܢܢܩܝܬܐ ܬܗܘܐ. ܗܿܝ ܕܝܢ ܐܚܪܬܐ ܒܙܢܐ ܕܓܘܢܝ ܡܢ ܐܢܢܩܝܐ\nܐܝܟ ܡܬܡܨܝܢܝܬܐ ܓܘܢܝܬܐ ܐܘ ܦܫܝܛܬܐ ܓܘܢܝܬܐ. ܘܬܫܬܚܠܦ ܐܝܢܝܘܬܐ. ܗܘ ܟܘܢܫܐ ܐܢܢܩܝ\nܡܪܝܡܢܘܬܐ ܙܕܩ ܕܢܗܘܐ ܐܝܟ ܕܐܫܬܘܕܥܬ.", "ܡܬܚܠܛܢ̈ܘܬܐ ܕܒܐܣܟܝܡܐ ܬܠܝܬܝܐ", "ܘܒܗܢܐ ܡܢ ܐܣܟܝܡܐ ܟܕ ܗܿܝ ܙܥܘܪܬܐ ܗܝ ܗܝ ܕܒܗܦܘܟܝܗܿ ܗܿܦܟ ܗܘ ܐܣܟܝܡܐ\nܠܩܕܡܝܐ. ܘܗܿܝ ܪܒܬܐ ܐܝܟ ܕܐܝܬܝܗܿ ܒܙܢܗܿ ܡܩܘܝܐ. ܠܗܿ ܙܕܩ ܕܢܩܦ ܟܘܢܫܐ ܐܝܟ ܕܐܬܚܘܝ\nܒܐܣܟܝܡܐ ܗܿܘ ܩܕܡܝܐ. ܘܟܪ ܕܠܙܥܘܪܬܐ ܢܩܦ ܗܪܬܡܢ. ܗܪܟܐ ܠܗܦܘܟܝܗܿ. ܘܡܬܚܠܛܢ̈ܘܬܐ ܡܢ\nܕܐܣܟܝܡܐ ܗܿܘ ܪܒܝܥܝܐ. ܛܟ ܠܐ ܠܚ̈ܡܢ ܠܡܥ̈ܠܬܐ ܕܐܝܟ ܗܐ ܗܿܠܝܢ.", "ܢܘܗܪܐ: ܡܛܠ ܣܘܠܘܓܝ̈ܣܡܘ ܗܘܦܘܛܝ̈ܩܝܐ", "ܘܣܘܠܘܓܝ̈ܣܡܘ ܡܢ ܕܡܢ ܦܪ̈ܘܛܣܝܣ ܗܘܦܘܛܝ̈ܩܝܬܐ ܡܬܢܣ̈ܒܝܢ ܚܡܝܫܐܝܬ\nܡܬܪܟܒܝܢ ܒܗܿܝ ܕܐܘ ܡܢ ܬܪܬܝܢ ܣܒܝ̈ܣܬܐ ܐܘ ܡܢ ܬܪܬܝܢ ܡܦܪ̈ܫܬܐ. ܐܘ ܡܢ ܣܒܝܣܬܐ ܘܡܦܪܫܬܐ.\nܐܘ ܡܢ ܣܒܝܣܬܐ ܘܩܛܝܓܘܪܝܩܝܬܐ. ܐܘ ܡܢ ܡܦܪܫܬܐ ܘܩܛܝܓܘܪܝܩܝܬܐ. ܘܡܛܠ ܗܢܘܢ ܗܿܠܝܢ ܠܙܢ̈ܝܐ\nܡܫܪ̈ܬܚܐ ܡܬܗܦܟܝܢ. ܠܘ ܟܠܗܘܢ ܠܐ ܥܛ̈ܠܝ ܠܣܘܟܠܐ ܠܩܪ̈ܝܒܝ ܒܟܝܢܐ ܡܢܗܘܢ ܙܕܩ ܠܡܝܬܝܘ.", "ܘܙܢܐ ܩܕܡܝܐ ܕܪܘܟܒܐ", "ܘܗܘ ܙܢܐ ܗܢܐ ܕܪܘܟܒܐ ܡܣܒܗܘܬܐ ܕܪܘܟܒ ܩܛܝܓܘܪ̈ܝܩܝܐ ܡܝܬܐ ܒܗ. ܒܗܿܝ\nܕܚܕܐ ܡܢܬܐ ܡܢ ܦܪܘܛܣܝܣ. ܐܢ ܢܩܝܦܬܐ ܗܝ ܒܗܿܝ ܙܥܘܪܬܐ. ܘܩܕܝܡܝܬܐ ܒܗܿܝ ܪܒܬܐ. ܐܣܟܝܡܐ\nܩܕܡܝܐ ܗܿܘܐ ܘܗܦܟܗ ܗܿܘ ܪܒܝܥܝܐ. ܐܢܕܝܢ ܒܬܪ̈ܬܝܗܝܢ ܢܩܦܝܬܐ ܬܗܘܐ. ܐܣܟܝܡܐ ܗܘ ܬܪܝܢܐ.\nܐܢܕܝܢ ܒܬܪ̈ܬܝܗܝܢ ܩܕܝܡܝܬܐ ܐܣܟܝܡܐ ܗܘ ܬܪܝܢܐ. ܐܢܕܝܢ ܒܬܪ̈ܬܝܗܝܢ ܩܕܝܡܝܬܐ ܐܣܟܝܡܐ ܗܘ\nܬܠܝܬܝܐ.", "ܘܒܗܿܘ ܡܢ ܩܕܡܝܐ ܗܟܢܐ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ. ܘܟܠ ܐܡܬܝ ܕܐܝܡܡܐ ܐܝܬܘܗܝ ܢܗܝܪ̈ܐ ܠܐ ܡܬܚܙܝ̈ܢܐ ܐܢܘܢ. ܡܕܝܢ ܟܠ ܐܡܬܝ ܕܫܡܫܐ\nܠܥܠ ܡܢ ܐܪܥܐ ܐܝܬܘܗܝ. ܢܗܝܪ̈ܐ ܠܐ ܡܬܚܙܝ̈ܢܐ ܐܢܘܢ.", "ܒܗܿܘ ܕܝܢ ܬܪܝܢܐ ܗܟܢܐ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ\nܐܝܬܘܗܝ. ܘܠܐ ܡܬܘܡ ܐܡܬܝ ܕܠܠܝܐ ܐܝܬܘܗܝ. ܐܝܡܡܐ ܐܝܬܘܗܝ. ܡܕܝܢ ܘܠܐ ܡܬܘܡ ܐܡܬܝ ܕܫܡܫܐ\nܠܥܠ ܡܢ ܐܪܥܐ ܐܝܬܘܗܝ. ܠܠܝܐ ܐܝܬܘܗܝ.", "ܒܗܿܘ ܕܝܢ ܬܠܝܬܝܐ ܗܟܢܐ ܟܠ ܐܡܬܝ ܕܒܪܢܫܐ ܟܬܘܒܐ ܐܝܬܘܗܝ. ܡܬܬܙܝܥܢܐ\nܐܝܬܘܗܝ. ܘܟܠ ܐܡܬܝ ܕܒܪܢܫܐ ܟܬܘܒܐ ܐܝܬܘܗܝ. ܫܠܝܐ ܠܐ ܐܝܬܘܗܝ. ܡܕܝܢ ܐܝܬ ܐܡܬܝ ܕܒܪܢܫܐ\nܡܬܬܙܝܥܢܐ ܐܝܬܘܗܝ ܫܠܝܐ ܠܐ ܐܝܬܘܗܝ.", "ܘܒܗܿܘ ܪܒܝܥܝܐ ܗܟܢܐ ܟܠ ܐܡܬܝ ܕܐܢ ܒܪܢܫܐ ܚܝܘܬܐ ܐܝܬܘܗܝ ܓܘܫܡܐ ܐܝܬܘܗܝ.\nܘܟܠ ܐܡܬܝ ܕܐܢ ܒܪܢܫܐ ܟܬܘܒܐ ܐܝܬܘܗܝ ܚܝܘܬܐ ܐܝܬܘܗܝ. ܡܕܝܢ ܐܝܬ ܐܡܬܝ ܕܐܢ ܒܪܢܫܐ ܓܘܫܡܐ\nܐܝܬܘܗܝ ܟܬܘܒܐ ܐܝܬܘܗܝ.", "ܙܢܐ ܬܪܝܢܐ ܕܪܘܟܒܐ", "ܘܗܢܐ ܙܢܐ ܐܝܬܘܗܝ ܗܿܘ ܕܒܗ ܡܢ ܗܿܠܝܢ ܡܦܪ̈ܫܬܐ ܡܬܪܟܒܝܢ ܣܘܠܘܓܝ̈ܣܡܘ.\nܘܡܢ ܗܿܠܝܢ ܡܢ ܩܪ̈ܝܒܝ ܠܟܝܢܐ ܘܕܢܝ̈ܚܐ ܐܝܬܝܗܘܢ. ܗܿܠܝܢ ܕܒܐܣܟܝܡܐ ܩܕܡܝܐ ܡܬܪܟܒܝܢ. ܐܝܟ\nܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܘܟܠ ܐܦܙܓܐ ܐܘ ܚܕ ܗܘ ܐܘ ܡܬܦܠܓܢܐ ܠܠܐ\nܫܘ̈ܝܐ. ܡܬܟܢܫ ܕܟܠ ܡܢܝܢܐ ܐܘ ܙܘܓܐ ܐܝܬܘܗܝ ܐܘ ܚܕ ܐܘ ܡܬܦܠܓܢܐ ܠܠܐ ܫܘ̈ܝܐ.", "ܙܢܐ ܬܠܝܬܝܐ ܕܪܘܟܒܐ", "ܘܗܢܐ ܬܘܒ ܙܢܐ ܐܝܬܘܗܝ ܗܿܘ ܕܒܗ ܡܢ ܣܒܝ̈ܣܬܐ ܘܡܦܪ̈ܫܬܐ ܣܘܠܘܓܝ̈ܣܡܘ\nܡܬܪܟܒܝܢ. ܘܗܿܠܝܢ ܓܠܝ̈ܐ ܐܝܬܝܗܘܢ. ܗܿܢܘܢ ܕܒܐܣܟܝܡܐ ܩܕܡܝܐ ܡܬܪܟܒܝܢ. ܟܕ ܗܿܝ ܙܥܘܪܬܐ\nܣܒܝܣܬܐ ܬܗܘܐ. ܘܗܿܝ ܪܒܬܐ ܡܦܪܫܬܐ ܐܝܟ ܗܿܝ ܕܗܢܐ ܡܢܝܢܐ ܐܢ ܡܬܦܠܓܢܐ ܗܘ ܠܫܘ̈ܝܐ ܙܘܓܐ\nܐܝܬܘܗܝ. ܘܟܠ ܙܘܓܐ. ܐܘ ܙܘܓܐ ܕܙܘܓܐ. ܐܘ ܙܘܓܐ ܕܐܦܙܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ\nܐܝܬܘܗܝ. ܡܬܟܢܫ ܕܐܢ ܗܢܐ ܡܢܝܢܐ ܡܬܦܠܓܢܐ ܗܘ ܠܫܘ̈ܝܐ. ܐܘ ܙܘܓܐ ܕܙܘܓܐ. ܐܘ ܙܘܓܐ\nܕܐܦܙܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ ܐܝܬܘܗܝ.", "ܙܢܐ ܪܒܝܥܝܐ ܕܪܘܟܒܐ", "ܘܗܢܐ ܡܢ ܙܢܐ ܐܝܬܘܗܝ ܗܿܘ ܕܒܗ ܡܢ ܩܛܝܓܘܪ̈ܝܩܝܬܐ ܣܒܝ̈ܣܬܐ ܡܬܪܟܒܝܢ\nܣܘܠܘܓܝ̈ܣܡܘ. ܘܗܢܐ ܬܪܝܢܐܝܬ. ܒܗܿܝ ܕܗܿܝ ܩܛܝܓܘܪܝܩܝܬܐ ܐܘ ܙܥܘܪܬܐ ܬܗܘܐ ܘܗܿܝ ܣܒܝܣܬܐ\nܪܒܬܐ. ܐܘ ܗܿܝ ܕܒܗܦܟܐ. ܘܗܿܘ ܩܕܡܝܐ. ܐܝܟ ܗܿܝ ܕܗܕܐ ܣܥܘܪܘܬܐ ܛܒܬܐ ܗܝ. ܘܟܠ ܐܡܬܝ\nܕܣܥܘܪܘܬܐ ܛܒܬܐ ܬܗܘܐ ܫܘܝܬ ܠܩܘ̈ܠܣܐ ܗܝ. ܗܿܘ ܕܝܢ ܬܪܝܢܐ ܐܝܟ ܗܿܝ ܕܐ ܢ ܗܕܐ ܣܥܘܪܘܬܐ\nܛܠܘܡܝܐ ܗܕ ܡܣܠܝܬܐ ܐܝܬܝܗܿ. ܘܟܠ ܕܡܣܠܝܐ ܫܟܝܪܐ. ܡܬܟܢܫ ܕܐܢ ܗܕܐ ܣܥܘܪܘܬܐ ܛܠܘܡܝܐ ܗܝ\nܫܟܝܪܐ.", "ܙܢܐ ܚܡܝܫܐ ܕܪܘܟܒܐ", "ܘܗܢܐ ܙܢܐ ܬܘܒ ܐܝܬܘܗܝ ܗܿܘ ܕܒܗ ܡܢ ܩܛܝܓܘܪ̈ܝܩܝܬܐ ܘܡܦܪ̈ܫܬܐ ܡܬܪܟܒܝܢ\nܣܘܠܘܓܝ̈ܣܡܘ. ܘܡܢ ܗܿܠܝܢ ܗܿܘ ܡܐ ܕܩܪܝܒ ܠܟܝܢܐ ܐܝܬܘܗܝ. ܗܿܘ ܕܗܿܝ ܩܛܝܓܘܪܝܩܝܬܐ ܙܥܘܪܬܗ\nܬܗܘܐ. ܗܿܝ ܕܝܢ ܡܦܪܫܬܐ ܪܒܬܗ. ܐܝܟ ܗܿܝ ܕܬܐܡܪ ܕܗܢܐ ܡܕܡ ܡܢܝܢܐ ܐܝܬܘܗܝ. ܘܟܠ ܡܢܝܢܐ ܐܘ\nܙܘܓܐ ܐܘ ܐܦܙܓܐ ܐܝܬܘܗܝ. ܡܬܟܢܫ ܕܗܢܐ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.", "ܢܘܗܪܐ ܕܥܠ ܣܘܠܘܓܝ̈ܣܡܘ ܬܢܝ̈ܝܐ", "ܘܬܢܝܝܐ ܡܢ ܣܘܠܘܓܝܣܡܘܣ ܐܝܬܘܗܝ ܗܿܘ ܕܣܘܢܦܪܝܣܡܐ ܐܘ ܐܢܛܝܦܣܝܣ ܕܝܠܗ\nܒܡܥܒܕܢܘܬܐ ܒܗ ܫܟܝܚ. ܡܪܟܒ ܕܝܢ ܡܢ ܬܪܬܝܢ ܦܪ̈ܘܛܣܝܣ. ܚܕܐ ܡܢ ܗܘܦܬܛܝܩܝܬܐ. ܘܐܚܪܬܐ\nܕܥܛܦܐ ܬܢܝܐ ܚܕܐ ܡܢ ܡܢܘ̈ܬܐ ܕܗܿܝ ܘܢܬܝܠܕ ܣܘܢܦܪܝܣܡܐ. ܘܗܘ ܗܢܐ ܐܘ ܡܢ ܣܒܝ̈ܣܬܐ ܡܬܪܟܒ\nܐܘ ܡܢ ܡܦܪ̈ܫܬܐ.", "ܢܘܗܪܐ ܕܥܠ ܬܢܝܝ ܕܡܢ ܣܒܝ̈ܣܬܐ", "ܘܗܿܘ ܕܡܢ ܣܒܝ̈ܣܬܐ ܬܢܝܐ ܕܩܕܡܝܐ ܠܗ ܠܢܩܦܝܐ ܡܟܢܫ ܐܝܟ ܗܿܝ ܕܬܐܡܪ ܐܢ\nܗܢܐ ܒܪܢܫܐ ܐܝܬܘܗܝ ܚܝܘܬܐ ܐܝܬܘܗܝ. ܘܒܪܢܫܐ ܐܝܬܘܗܝ. ܡܕܝܢ ܚܝܘܬܐ ܐܝܬܘܗܝ. ܬܢܝܐ ܕܝܢ\nܕܢܩܦܝܐ ܠܐ ܡܨܐ ܠܡܟܢܫܘ ܠܩܕܝܡܝܐ. ܒܗܿܝ ܕܐܝܬ ܐܡܬܝ ܕܢܩܦܝܐ ܓܘܢܝ ܡܢ ܩܕܝܡܝܐ ܢܗܘܐ. ܘܠܐ\nܐܠܨܐ ܕܡܢ ܫܟܝܚܘܬ ܓܘܢܝܐ ܫܟܝܚܘܬ ܕܝܠܢܝܐ. ܘܐܦܢ ܟܕ ܫܘ̈ܝܐ ܢܗܘܘܢ ܬܪܝܗܘܢ ܐܟܚܕܐ ܠܚܕ̈ܕܐ\nܢܩܦܝܢ. ܠܘ ܕܝܢ ܒܪܡ ܒܐܣܟܝܡܐ ܟܐܢܐ ܐܠܐ ܠܦܘܬ ܗܘܠܐ ܕܐܬܟܝܢܬ. ܟܕ ܐܣܟܝܡܐ ܙܐܦܢܐ ܗܘ.\nܒܗܿ ܒܕܡܘܬܐ ܘܬܢܝܐ ܕܐܢܛܝܦܣܝܣ ܕܢܩܦܝܐ. ܠܐܢܛܝܦܣܝܣ ܕܩܕܝܡܝܐ ܡܟܢܫ. ܐܝܟ ܗܿܝ ܕܬܥܛܘܦ\nܬܬܢܐ ܒܣܘܠܘܓܝܣܡܘܣ ܕܐܬܩܕܡ ܕܚܝܘܬܐ ܠܐ ܐܝܬܘܗܝ. ܡܬܟܢܫܐ ܕܒܪܢܫܐ ܠܐ ܐܝܬܘܗܝ. ܬܢܝܐ ܕܝܢ\nܕܐܢܛܝܦܣܝܣ ܕܩܕܝܡܝܐ ܠܐܢܛܝܦܣܝܣ ܕܢܩܦܝܐ ܘܠܐ ܣܟ ܡܟܢܫ. ܒܗܿܝ ܕܐܝܟ ܕܐܬܐܡܪܬ ܡܨܝܐ\nܕܢܩܦܝܐ ܓܘܢܝܐ ܢܗܘܐ ܡܢ ܩܕܝܡܝܐ. ܒܕܓܘܢ ܡܪܝܡܢܘܬܐ ܕܩܕܝܡܘܬܐ ܓܘܢܝܬܐ ܗܝܕܝܟ ܙܕܩ ܬܗܘܐ\nܡܢ ܡܪܝܡܢܘܬܐ ܕܢܩܦܝܐ. ܘܠܐ ܐܠܨܐ ܡܢ ܫܟܝܚܘܬ ܓܘܢܝܐ ܫܟܝܚܘܬܗ ܕܕܝܠܢܝܐ ܐܝܟ ܗܿܝ ܕܬܥܛܘܦ\nܬܬܢܐ ܒܣܘܠܘܓܝܣܡܘܣ ܕܐܬܩܕܡ. ܕܒܪܢܫܐ ܠܐ ܐܝܬܘܗܝ. ܘܠܐ ܡܬܟܢܫܐ ܕܚܝܘܬܐ ܠܐ ܐܝܬܘܗܝ. ܗܐ\nܓܝܪ ܣܘܣܝܐ ܟܕ ܒܪܢܫܐ ܠܐ ܐܝܬܘܗܝ. ܚܝܘܬܐ ܐܝܬܘܗܝ. ܐܦܠܐ ܕܚܝܘܬܐ ܐܝܬܘܗܝ ܒܗܿܝ ܕܐܝܠܢܐ\nܟܕ ܒܪܢܫܐ ܠܐ ܐܝܬܘܗܝ. ܚܝܘܬܐ ܬܘܒ ܠܐ ܐܝܬܘܗܝ.", "ܢܘܗܪܐ ܕܥܠ ܬܢܝܝܐ ܕܡܢ ܡܦܪ̈ܫܬܐ ܡܪ̈ܢܝܬܐ", "ܘܗܿܘ ܕܡܢ ܡܦܪ̈ܫܬܐ ܡܪ̈ܢܝܬܐ ܬܢܝܐ ܕܐܝܕܐ ܕܗܝ ܡܢܬܐ ܠܐܢܛܝܦܣܝܣ ܕܗܿܝ\nܐܚܪܬܐ. ܐܢ ܬܪܝܢܬ ܡܢܘ̈ܬܐ ܗܝ ܡܟܢܫܐ. ܒܗܿ ܒܕܡܘܬܐ ܘܐܢܛܝܦܣܝܣ ܕܐܝܕܐ ܕܗܝ ܡܢܗܝܢ ܠܗܿܢܝܢ\nܐܚܪ̈ܢܝܬܐ ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܘܗܢܐ ܡܢܝܢܐ ܙܘܓܐ ܐܝܬܘܗܝ.\nܡܕܝܢ ܐܦܙܓܐ ܠܐ ܐܝܬܘܗܝ. ܘܐܦܙܓܐ ܐܝܬܘܗܝ ܡܕܝܢ ܙܘܓܐ ܠܐ ܐܝܬܘܗܝ. ܘܙܘܓܐ ܠܐ ܐܝܬܘܗܝ.\nܡܕܝܢ ܐܦܙܓܐ ܐܝܬܘܗܝ. ܘܐܦܙܓܐ ܠܐ ܐܝܬܘܗܝ. ܡܕܝܢ ܙܘܓܐ ىܝܬܘܗܝ. ܗܟܢܐ ܘܒܣܓܝܐܘ ܡܢܘ̈ܬܐ.\nܐܝܟ ܗܿܝ ܕܬܐܡܪ ܟܠ ܒܪܬ ܩܠܐ ܐܘ ܫܡܐ ܗܝ ܐܘ ܡܠܬܐ ܐܘ ܐܣܪܐ. ܘܗܕܐ ܒܪܬ ܩܠܐ ܫܡܐ ܐܝܬܝܗܿ.\nܡܕܝܢ ܡܠܬܐ ܐܘ ܐܣܪܐ ܠܐ ܐܝܬܝܗܿ. ܘܫܡܐ ܠܐ ܐܝܬܝܗܿ. ܡܕܝܢ ܡܠܬܐ ܐܘ ܐܣܪܐ ܐܝܬܝܗܿ.", "ܢܘܗܪܐ ܡܛܠ ܬܢܝܝܐ ܕܡܢ ܡܦܪܫܬܐ ܟܠܝܬ ܡܢ ܣܦܝܩܘܬܐ", "ܘܗܕܐ ܡܢ ܬܢܝܐ ܕܐܢܛܝܦܣܝܣ ܕܐܝܕܐ ܕܗܝ ܡܢܬܐ. ܠܗܿ ܠܗܿܝ ܐܚܪܬܐ ܡܟܢܫ.\nܘܐܠܐ ܠܘ ܟܠܝܬ ܡܢ ܣܦܝܩܘܬܐ ܗܘܬ. ܡܦܪܫܬܐ ܗܝ ܓܝܪ ܗܕܐ ܡܢ ܐܢܢܩܝ ܕܠܐ ܢܣܬܦܩ ܗܿܘ ܕܣܝܡ\nܡܢ ܚܕܐ ܡܢ ܡܢܘ̈ܬܗܿ. ܐܝܟ ܗܿܝ ܕܬܐܡܪ ܕܣܘܩܪܛܝܣ ܐܘ ܒܝܡܐ ܐܝܬܘܗܝ ܐܘ ܠܐ ܡܬܛܒܥ. ܘܒܝܡܐ\nܠܐ ܐܝܬܘܗܝ. ܡܕܝܢ ܠܐ ܡܬܛܒܥ. ܘܡܬܛܒܥ ܡܕܝܢ ܒܝܡܐ ܐܝܬܘܗܝ. ܬܢܝܐ ܕܝܢ ܐܝܕܐ ܕܗܝ ܡܢܗܝܢ\nܠܐܢܛܝܦܣܝܣ ܕܗܿܝ ܐܚܪܬܐ ܠܐ ܡܨܝܐ ܕܬܟܢܫ. ܘܐܠܐ ܠܐ ܡܨܝܐ ܗܘܬ ܕܐܟܚܕܐ ܡܬܘܡ ܡܬܟܢ̈ܫܢ\nܗܘ̈ܝ. ܒܕܓܘܢ ܗܿܝ ܕܒܝܡܐ ܐܝܬܘܗܝ ܠܐ ܡܟܢܫܐ ܠܗܿܝ ܕܡܬܛܒܥ ܒܕ ܡܨܝܐ ܕܢܛܘܦ. ܐܦܠܐ ܗܿܝ\nܕܠܐ ܢܬܛܒܥ ܠܗܿܝ ܕܒܝܡܐ ܠܐ ܐܝܬܘܗܝ.", "ܢܘܗܪܐ ܕܡܛܠ ܬܢܝܝܐ ܟܠܝܬ ܡܢ ܟܢܝܫܘܬܐ ܕܡܢ ܡܦܪܫܬܐ", "ܘܗܕܐ ܡܢ ܒܗܦܟܐ ܗܿܝ ܕܩܕܡܝܗܿ. ܗ̄ ܕܬܢܝܐ ܕܐܝܕܐ ܕܝܗ ܡܢܬܐ ܠܐܢܛܝܦܣܝܣ\nܕܗܿܝ ܐܚܪܬܐ ܡܟܢܫܐ. ܘܐܠܐ ܡܨܝܐ ܗܘܬ ܕܐܟܚܕܐ ܢܬܟܢ̈ܫܢ ܗܘ̈ܝ. ܘܗܕܐ ܡܢ ܐܝܟ ܗܿܝ ܕܬܣܠܓܣ\nܘܬܐܡܪ ܕܗܢܐ ܓܘܫܡܐ ܐܘ ܐܝܠܢܐ ܐܘ ܟܐܦܐ ܐܝܬܘܗܝ. ܘܐܝܠܢܐ ܐܝܬܘܗܝ ܡܕܝܢ ܟܐܦܐ ܠܐ ܐܝܬܘܗܝ.\nܘܟܐܦܐ ܐܝܬܘܗܝ ܡܕܝܢ ܐܝܠܢܐ ܠܐ ܐܝܬܘܗܝ. ܬܢܝܐ ܕܝܢ ܕܐܐܢܛܝܦܣܝܣ ܕܚܕܐ ܡܢܗܝܢ ܠܐ ܡܨܝܐ\nܕܠܗܿܝ ܐܚܪܬܐ ܬܟܢܫ. ܒܗܿܝ ܕܐܢܛܝܦܣܝܣ ܕܟܠܚܕܐ ܡܢܗܝܢ ܐܝܟ ܕܡܢ ܠܥܠ ܐܬܚܘܝܬ ܓܘܢܝܐ ܡܢܗܿ\nܕܗܿܝ ܐܚܪܬܐ. ܘܠܐ ܐܠܨܐ ܡܢ ܫܟܝܚܘܬ ܓܘܢܝܐ ܫܟܝܚܘܬܗ ܕܕܝܠܢܝܐ. ܘܡܛܠ ܗܕܐ ܬܢܝܐ ܕܗܿܝ\nܕܐܡܪܐ ܐܝܠܢܐ ܠܐ ܐܝܬܘܗܝ ܠܐ ܡܨܝܐ ܕܢܟܢܫ ܗܿܝ ܕܟܐܦܐ ܐܝܬܘܗܝ. ܐܦܠܐ ܗܿܝ ܕܟܐܦܐ ܠܐ\nܐܝܬܘܗܝ ܗܿܝ ܕܐܝܠܢܐ ܐܝܬܘܗܝ.", "ܢܘܗܪܐ: ܘܡܢ ܙܢ̈ܝܐ ܡܢ ܣܘܠܘܓܝܣ̈ܛܝܩܝܐ ܐܝܬܝܗܿ. ܘܡܚܘܝܢܘܬܐ ܗܝܦܘܓܝܓܝ.\nܘܗܕܐ ܡܢ ܐܝܬܝܗܿ ܦܣܩܐ ܕܥܠ ܟܠܢܝܐ ܗܿܘ ܡܐ ܕܒܡܢ̈ܘܬܘܗܝ ܡܫܬܟܚ ܐܝܟ ܗܿܝ ܕܡܬܐܡܪܐ ܕܟܠ\nܚܝܘܬܐ ܡܙܝܥܐ ܠܘܥܗܿ ܬܚܬܝܐ ܟܕ ܠܥܣ. ܒܗܿܝ ܕܒܪܢܫܐ ܘܬܘܪܐ ܘܣܘܣܝܐ ܡܙܝܥܝܢ ܟܕ ܠܥܣܝܢ.\nܘܗܕܐ ܡܚܝܠܬܐ ܗܝ. ܒܕ ܡܨܥܝܐ ܕܚܝܘܬܐ ܡܕܡ ܐܝܢܐ ܕܠܐ ܚܙܝܢܗܿ. ܠܐ ܡܙܝܥܐ ܐܝܟ\nܩܪܘܩܘܕܝܠܘܣ. ܘܡܛܠ ܗܕܐ ܠܐ ܫܪܝܪܐ ܗܿܝ ܕܟܠ ܚܝܘܬܐ ܡܙܝܥܐ ܠܘܥܗܿ ܬܚܬܝܐ ܟܕ ܠܥܣܐ.", "ܘܡܢܗܘܢ ܬܘܒ ܦܐܪܕܝܓܡܐ. ܘܐܝܬܝܗܿ ܦܣܩܐ ܕܥܠ ܡܢܬܝܐ ܡܕܡ ܒܗܿܘ ܕܒܡܢܬܝܐ\nܐܚܪܢܐ ܕܒܙܢܐ ܡܕܡ ܠܗ ܡܚܝܢ ܫܟܝܚ. ܐܝܟ ܗܿܝ ܕܡܬܐܡܪܐ ܕܫܡܝܐ ܡܣܟܡܐ ܗܘ. ܡܕܝܢ ܡܫܪܝܢܐ ܗܘ\nܐܝܟ ܕܐܦ ܡܫܟܢܐ ܕܡܣܟܡܐ ܗܘ ܡܫܪܝܢܐ ܗܘ. ܘܗܿܘ ܡܢ ܕܚܪܝܢܐ ܢܩܦ ܠܡܫܪܝܢܘܬܗ ܫܡܝܐ ܗܘ.\nܘܡܬܟܢܐ ܦܪܥܐ. ܘܗܿܘ ܕܫܠܡܘܬܐ ܢܩܝܦܐ ܠܡܫܪܝܢܘܬܗ܆ ܒܝܬܐ ܗܘ ܡܬܟܢܐ ܥܩܪܐ. ܘܙܢܐ ܗܿܘ ܕܒܗ\nܐܬܟܝܢܬ ܡܚܝܢܘܬܐ܆ ܡܣܟܡܘܬܐ ܗܘ ܘܡܬܟܢܐ ܥܠܬܐ. ܘܡܫܪܝܢܘܬܐ ܕܗܝ ܗܝ ܦܪܘܒܠܝܡܐ܆ ܦܣܩܐ\nܡܬܟܢܝܐ. ܘܒܗܿ ܒܗܕܐ ܡܚܘܝܢܘܬܐ ܡܬܚܫܚܝܢ ܕܝܠܝܩܛܝ̈ܩܘ. ܘܠܗܿ ܣܘܠܘܓܝܣܡܘܣ ܡܟܢܝܢ ܘܐܡܪܝܢ\nܕܟܠ ܣܘܠܘܓܝܣܡܘܣ ܡܢ ܐܢܢܩܝ ܙܕܩ ܕܢܗܘܘܢ ܒܗ ܐܣܛܘ̈ܟܣܐ ܗܿܠܝܢ ܐܪܒܥܐ. ܘܗܕܐ ܬܘܒ\nܡܚܘܝܢܘܬܐ܆ ܒܗܿ ܒܕܡܘܬܐ ܡܚܝܠܬܐ ܗܝ. ܒܗܿܝ ܕܠܐ ܐܠܨܐ ܡܢ ܡܫܘܬܦܘܬܐ ܕܣܘܥܪ̈ܢܐ ܒܙܢܐ ܡܕܡ.\nܡܫܘܬܦܘܬܗܘܢ ܒܟܠ ܡܕܡ. ܘܐܠܐ ܣܩܘ̈ܒܠܝܐ ܗܢܘܢ ܟܕ ܗܢܘܢ ܐܝܬܝܗܘܢ ܗܘܘ ܒܗܿܝ ܕܡܚܝܢܝܢ\nܒܓܢܣܗܘܢ ܗܿܝ ܕܫܟܝܪܐ. ܘܡܠܝ̈ܛܐ ܡܢܗܘܢ ܟܕ ܐܬܒܝܢܘ ܡܚܝܠܘܬ ܡܚܘܝܢܘܬܐ ܗܕܐ܆ ܐܬܥܠܠܘ ܕܗܕܐ\nܡܬܓܡܪܐ. ܟܕ ܗܘ ܙܢܐ ܕܒܗ ܡܬܟܝܢܐ ܡܚܘܝܢܘܬܐ ܥܠܬܐ ܢܗܘܐ ܕܦܣܩܐ. ܒܕܓܘܢ ܡܢ ܐܢܢܩܝ ܕܟܪ\nܕܢܫܬܟܚ ܢܫܬܟܚ. ܒܬܪܝܢܘܬ ܙܢ̈ܝܐ ܢܣܝܘ ܠܡܫܪܪܘ ܥܠܬܘܬ ܥܠܬܐ ܠܦܣܩܐ. ܗܿܢܘܢ ܕܝܢ ܡܣܟܡܘܬܐ\nܠܡܫܪܝܢܘܬܐ. ܚܕ ܡܢ ܙܢܐ ܕܠܗ ܩܪܘ ܫܘܝܘܬ ܪܗܛܐ ܘܗܦܘܟܝܐ ܕܐܝܬܘܗܝ ܫܟܝܚܘܬ ܦܣܩܐ ܒܫܟܝܚܘܬ\nܥܠܬܐ. ܐܘ ܠܘ ܒܟܠܗܘܢ. ܐܢ ܒܟܠܗܝܢ ܡܕܝܢ ܘܐܦ ܒܗ ܒܣܘܥܪܢܐ ܕܥܠܘܗܝ ܗܘ ܚܪܝܢܐ. ܘܐܢ ܒܗܢܐ\nܡܚܘܝܬܘܢ ܡܢ ܝܬܝܪ̈ܬܐ ܗܝ ܠܟܘܢ ܕܬܕܟܪܘܢ ܐܚܪܢܐ ܣܛܪ ܡܢܗ. ܗ̄ ܠܗܿܘ ܕܥܩܪܐ ܟܢܝܬܘܢܝܗܝ\nܘܠܐ ܚܕ ܗܢܝܢܐ ܡܢ ܕܘܟܪܢܗ. ܘܐܢ ܠܘ ܒܟܠܗܘܢ ܗܐ ܫܪܟܬ ܥܠܝܟܘܢ ܡܚܘܝܢܘܬܗܿ ܒܗ ܒܣܘܥܪܢܐ\nܡܬܚܪܝܢܐ ܠܐ ܡܕܡ ܡܣܝܥܐ ܠܟܘܢ ܡܚܘܝܢܘܬܗܿ ܒܗܿܘ ܐܚܪܢܐ ܠܐ ܡܬܚܪܝܢܐ. ܙܢܐ ܕܬܪܝܢ ܕܝܠܗܘܢ܆\nܗܿܘ ܕܠܗ ܩܪܘ ܡܬܬܡܝܫܢܘܬܐ ܘܦܘܠܓܐ ܗܟܢܐ ܗܘ. ܐܡܪܝܢ ܓܝܪ ܕܡܫܪܝܢܘܬܐ ܢܩܝܦܐ ܠܡܫܟܢܐ. ܐܘ\nܒܗܿܝ ܕܐܝܬܘܗܝ. ܐܘ ܒܗܿܝ ܕܩܐܡ ܠܝܬܗ ܐܝܬܘܗܝ. ܐܘ ܒܗܿܝ ܕܓܘܫܡܐ ܐܝܬܘܗܝ. ܘܠܘ ܒܗܿܝ\nܕܐܝܬܘܗܝ ܐܘ ܩܐܡ ܠܝܬܗ ܐܝܬܘܗܝ ܢܩܝܦܐ ܠܗ ܡܫܪܝܢܘܬܐ. ܘܐܠܐ ܟܠ ܕܗܟܢܐ ܡܫܪܝܢܐ ܙܕܩ ܕܗܘܐ\nܕܢܗܘܐ. ܫܪܝܟܐ ܡܕܝܢ ܕܒܗܿܝ ܕܓܘܫܡܐ ܗܘ ܡܫܪܝܢܐ ܗܘ. ܘܫܡܝܐ ܓܘܫܡܐ ܗܘ ܡܕܝܢ ܡܫܪܝܢܐ ܗܘ.\nܘܗܘ ܬܘܒ ܗܢܐ ܙܢܐ ܪܒܝܥܐܝܬ ܡܣܬܬܪ. ܚܕ ܡܢ ܗܿܝ ܕܐܡܪܝܢܢ ܕܠܐ ܙܕܩ ܕܟܠ ܢܩܦܝܐ ܒܝܕ ܡܨܥܝܐ\nܐܘܟܝܬ ܥܠܬܐ ܢܩܦ ܠܡܬܢܩܦܢܗ. ܐܝܟ ܕܒܐܝܣܓܘܓܝ ܐܬܝܕܥܬ. ܒܕܓܘܢ ܡܨܝܐ ܕܠܘ ܒܗܿܝ ܕܡܣܟܡܐ ܗܘ\nܡܫܟܢܐ. ܢܩܝܦܐ ܠܗ ܡܫܪܝܢܘܬܐ. ܐܠܐ ܒܗܿܝ ܕܗܘ ܐܝܬܘܗܝ.", "ܕܬܪܝܢ ܕܝܢ ܕܗܘ ܗܿܘ ܦܘܠܓܐ ܡܨܐ ܗܘ ܡܫܬܪܬܚܘ. ܒܕܓܘܢ ܡܨܝܐ ܕܥܠܬܐ\nܕܡܫܪܝܢܘܬ ܡܫܟܢܐ ܡܕܡ ܐܚܪܝܢ ܬܗܘܐ ܣܛܪ ܡܢ ܗܿܠܝܢ ܬܠܬܐ ܕܠܘ ܡܫܟܚ ܫܟܝܚ ܒܫܡܝܐ ܘܠܐ\nܡܗܢܝܐ ܠܗܘܢ ܗܿܝ ܕܡܥܕܝܢ ܠܡܐܡܪܗ. ܕܐܢ ܐܝܬ ܗܘܐ ܡܕܡ ܐܚܪܝܢ ܐܕܪܟܢܝܗܝ. ܒܗܿܝ ܕܡܢ ܠܐ\nܡܬܡܨܝܢ̈ܝܬܐ ܗܝ ܕܬܫܬܟܚ ܥܠܬܐ ܩܪܝܚܬܐ ܘܠܐ ܢܫܬܘܕܥܝܗܿ. ܐܝܟ ܕܐܦ ܠܐ ܡܨܝܐ ܕܢܗܘܐ ܩܕܡܝܢ\nܦܝܠܐ ܘܠܐ ܢܚܙܝܘܗܝ ܒܩܕܡܐ ܐܝܛܐ ܕܝܢ ܢܚܙܝܘܗܝ. ܒܗܿܝ ܕܠܘܬܗܘܢ ܐܡܪܝܢܢ ܕܐܝܢܐ ܦܚܡܐ\nܠܦܝܠܐ ܡܬܪܓܫܢܐ ܠܘܬ ܣܘ̈ܟܠܐ ܐܝܠܝܢ ܕܒܬܪ ܥܘܩ̈ܒܐ ܣܓܝ̈ܐܐ ܘܒܘܚ̈ܢܐ ܠܗܘܢ ܡܕܪܟܝܢܢ. ܐܦܠܐ\nܬܘܒ ܡܬܥܕܪܝܢ ܒܗܿܝ ܕܐܡܪܝܢ ܠܒܥܠܕܪܗܘܢ ܕܐܢ ܐܝܬ ܐܚܪܬܐ ܥܠܬܐ ܐܘ ܠܐ ܝܕܥܝܬܘܢ ܙܕܩ\nܕܢܟܦܪܝܗܿ ܕܠܝܬ ܒܕܠܘ ܠܟܠܗܝܢ ܕܐܝܬܝܗܝܢ ܝܕܥܝܢܢ.", "ܙܢܐ ܕܝܢ ܕܬܠܬܐ. ܐܡܪܝܢܢ ܕܐܦ ܢܫܦ ܠܟܘܢ ܕܠܘ ܠܒܪ ܡܢ ܗܿܠܝܢ ܬܠܬܐ ܥܠܬܐ\nܐܝܬ ܐܚܪܬܐ. ܐܠܐ ܡܨܝܐ ܕܬܠܬܝܗܘܢ ܐܟܚܕܐ ܐܢܘܢ ܥܠܬܗ ܕܦܣܩܐ. ܘܟܕ ܒܡܫܟܢܐ ܐܟܚܕܐ ܫܟܝܚܝܢ.\nܒܫܡܝܐ ܡܨܝܐ ܕܠܐ ܢܫܬܟܚܘܢ ܟܠܗܘܢ ܐܟܚܕܐ.", "ܙܢܐ ܕܝܢ ܕܐܪܒܥܐ. ܐܡܪܝܢܢ ܐܫܦܢܢ ܕܗܿܘ ܬܠܝܬܝܗ ܕܦܘܠܓܐ ܐܝܬܘܗܝ ܥܠܬܐ\nܕܡܫܪܝܢܘܬܐ. ܐܠܐ ܗܘ ܗܢܐ ܡܨܝܐ ܕܠܘ ܦܫܝܛܐܝܬ ܐܠܐ ܒܙܢܐ ܡܕܡ ܢܗܘܐ ܥܠܬܐ. ܗܿܘ ܕܒܡܫܟܢܐ\nܫܟܝܚ܆ ܒܫܡܝܐ ܕܝܢ ܘܠܐ ܣܟ. ܗܿܢܘ ܕܝܢ ܓܘܫܡܢܝܘܬܐ ܠܘ ܦܫܝܛܬܐ ܐܠܐ ܗܿܝ ܕܒܗܘܠܐ ܗܝ\nܡܩܒܠܢܝܬ ܗܘܝܐ ܘܚܘܒܠܐ. ܘܠܘ ܗܿܝ ܕܒܠܐ ܡܩܒܠܢܝܬܗܘܢ. ܘܒܗܠܝܢ ܟܠܗܝܢ ܡܬܒܕܩܐ ܐܠܝܠܘܬܗܿ\nܕܡܚܘܝܢܘܬܐ ܦܪܕܝܓܡܐ.", "ܘܡܢܗܝܢ ܬܘܒ ܕܡܚܘܝܢ̈ܘܬܐ ܐܠܝ̈ܠܬܐ ܐܝܬܝܗܿ. ܘܗܿܝ ܕܣܘܠܘܓܝܣܡܘܣ ܪܡܙܢܝܐ\nܡܬܟܢܝܐ. ܒܗܿܝ ܕܠܣܟܐ ܗܿܘ ܪܒܐ ܡܪܡܙ ܪܡܙ ܘܠܘ ܡܥܗܕܘ ܡܥܗܕܐ ܡܢ ܩܨ ܕܢܝܚܘܬܗ. ܐܝܟ ܗܿܝ\nܕܢܐܡܪ ܕܒܪܢܫܐ ܚܝܘܬܐ ܐܝܬܘܗܝ ܡܕܝܢ ܓܘܫܡܐ ܐܝܬܘܗܝ. ܐܘ ܡܢ ܩܨ ܗܿܝ ܕܠܐ ܬܬܦܪܣܐ\nܪܝܩܢܘܬܗ. ܐܝܟ ܕܦܠܢ ܡܕܝܪ ܒܠܠܝܐ ܡܕܝܢ ܓܢܒܐ ܐܝܬܘܗܝ. ܘܡܢܗܝܢ ܬܘܒ ܗܿܝ ܕܡܬܟܢܝܐ\nܟܪ̈ܝܣܝܣ ܒܗܿܝ ܕܗܿܘ ܡܨܥܝܐ ܡܫܘܕܥܢܐ ܗܘ ܕܣܟܐ ܪܒܐ ܘܐܣܟܝܡܐ ܗܿܘܐ ܩܕܡܝܐ. ܐܢ ܡܬܠܬܡ ܐܝܟ\nܗܿܝ ܕܐܡܪܝܢ ܕܗܕܐ ܐܢܬܬܐ ܡܪܬ ܚܠܒܐ ܗܝ ܡܕܝܢ ܝܠܕܬ.", "ܘܡܢܗܝܢ ܬܘܒ ܗܿܝ ܕܐܬܐ ܡܬܟܢܝܐ ܕܐܝܬܝܗܿ ܣܘܠܘܓܝܣܡܘܣ ܪܡܙܢܝܐ ܕܬܚܘܡܗ\nܗܿܘ ܡܨܥܝܐ ܐܢ ܓܘܢܝ ܡܢ ܣܟ̈ܐ. ܐܣܟܝܡܐ ܗܘ ܬܪܝܢܐ ܟܕ ܡܬܠܬܡ. ܐܝܟ ܗܿܝ ܕܐܡܪܝܢ ܕܗܕܐ\nܐܢܬܬܐ ܐܫܬܢܝ ܦܪܨܘܦܗܿ ܡܕܝܢ ܒܛܢܐ. ܐܢܕܝܢ ܕܝܠܢܝ ܡܢ ܣܟ̈ܐ ܐܣܟܝܡܐ ܗܘ ܬܠܝܬܝܐ. ܟܕ\nܡܬܒܕܩ ܐܝܟ ܗܿܝ ܕܐܡܪܝܢ ܕܓܢܒܪ̈ܐ ܛܠܘܡܝܢ ܒܗܿܝ ܕܓܘܠܝܕ ܓܢܒܪ ܗܘܐ ܘܛܠܘܡ.", "ܘܡܢܗܝܢ ܬܘܒ ܣܦܣܪܘܬܐ ܕܗܝ ܗܝ ܦܘܣܘܓܢܘܡܝܩܝ ܕܐܝܬܝܗܿ ܣܘܠܘܓܝܣܡܘܣ ܗܿܘ\nܕܡܨܥܝܐ ܐܝܬ ܠܗ ܛܘܦܣܐ ܡܕܡ ܦܓܪܢܝܐ ܕܫܟܝܚ ܠܒܪܢܫܐ ܘܠܡܕܡ ܡܢ ܚܝ̈ܘܬܐ ܐܝܟ ܪܡܘܬ ܨܘܪܐ\nܠܐܪܝܐ ܘܠܒܪܢܫܐ ܐܢܫ. ܒܕܓܘܢ ܒܡܚܝܢܘܬܗܘܢ ܕܒܛܘܦܣܐ ܗܢܐ܆ ܡܚܝܢܘܬܗܘܢ ܕܒܚ̈ܫܐ ܡܕܡ\nܚܝܘ̈ܬܢܝܐ ܡܣܬܦܣܪܐ. ܘܗܢܐ ܘܗܿܘ ܕܩܕܡܘܗܝ ܠܘܬ ܦܪܕܝܓܡܐ ܗܿܦܟܝܢ.", "ܘܡܢܗܝܢ ܬܘܒ ܗܿܝ ܕܣܘܠܘܓܝܣܡܘܣ ܪܥܝܢܐ ܡܬܟܢܐ. ܐܝܟ ܗܿܝ ܕܐܡܪܝܢܢ ܕܪ̈ܚܡܐ\nܫܦܝܪ̈ܬܐ ܡܠܟܝܢ. ܘܣܢ̈ܐܐ ܩܪ̈ܨܐ ܐܟܠܝܢ. ܘܐܝܟ ܕܒܣܘܓܐܐ ܠܐ ܦܪܘܣܕܝܘܪ̈ܝܣܡܘܣ ܗܘ̈ܝܢ\nܦܪ̈ܘܛܣܝܣ. ܕܐܝܟ ܗܿܠܝܢ.", "ܢܘܗܪܐ ܕܥܠ ܦܪ̈ܘܛܣܝܣ ܗܿܢܝܢ ܕܐܝܬܝܗ̈ܝܢ ܗܘ̈ܠܐܣ ܕܡܚܘܝ̈ܢܘܬܐ\nܣܘܠܘܓܝ̈ܣܛܝܩܝܬܐ", "ܒܟܠ ܓܝܪ ܡܪܟܒܐ ܬܪܝܢ ܐܝܬ ܣܘܥܪ̈ܢܐ. ܪܘܟܒܐ ܐܡܪ ܐܢܐ ܗܿܘ ܕܐܕܫܐ ܡܬܟܢܐ.\nܘܗܿܘ ܕܒܗ ܗܿܘܐ ܪܘܟܒܐ. ܕܗܘܠܐ ܡܬܩܪܐ. ܘܡܛܠ ܕܐܦ ܡܚܘܝܢܘܬܐ ܣܘܠܘܓܝܣܛܝܩܝܬܐ ܡܢܗܘܢ\nܕܡܪ̈ܟܒܐ ܗܝ ܠܗܿ ܬܘܒ ܐܠܨܐܝܬ ܗܿܠܝܢ ܢܩܦܝܢ. ܘܥܠ ܪܘܟܒܗܿ ܩܕܡܬ ܡܠܬܐ ܦܪܥܬ. ܡܟܝܠ ܥܠ\nܗܿܢܝܢ ܕܒܗܝܢ ܡܬܪܟܒܐ ܕܗܘ̈ܠܐܣ ܡܬܩܪ̈ܝܢ ܐܠܨܐ ܠܡܢܗܪܘ. ܟܕ ܡܦܠܓܝܢܢ ܠܦܪ̈ܘܛܣܝܣ ܠܦܘܬ\nܟܝܢ̈ܝܗܝܢ ܘܐܡܪܝܢܢ ܕܗܢܝܢ ܦܪ̈ܘܛܣܝܣ. ܐܘ ܫܠܡܘܬܢܝ̈ܬܐ ܐܝܬܝܗ̈ܝܢ. ܐܘ ܡܣܬܒܪ̈ܢܝܬܐ. ܐܘ\nܣܒܗ̈ܝܬܐ. ܐܘ ܡܦܢܛܣ̈ܢܝܬܐ. ܘܗܿܢܝܢ ܫܠܡܘܬܢܝ̈ܬܐ ܐܘ ܡܬܬܘܕܝܢ̈ܝܬܐ ܐܢܝܢ. ܐܘ\nܡܬܬܫܠܡ̈ܢܝܬܐ. ܘܗܿܢܝܢ ܡܬܬܘܕܝܢ̈ܝܬܐ ܐܘ ܐܠܨ̈ܝܬ ܩܘܒܠܐ ܐܝܬܝܗ̈ܝܢ. ܐܘ ܡܬܛܒܢ̈ܝܬܐ. ܐܘ\nܘܗܡ̈ܝܬܐ. ܘܗܿܢܝܢ ܐܠܨ̈ܝܬ ܩܘܒܠܐ. ܐܘ ܩܕܡܝ̈ܬܐ ܐܢܝܢ ܐܘ ܡܬܪ̈ܓܫܢܝܬܐ ܐܘ ܢܣܝܢ̈ܝܬܐ ܐܘ\nܡܕܥܝ̈ܬܐ ܐܘ ܬܟܝ̈ܒܬܐ ܐܘ ܦܪ̈ܘܛܣܝܣ ܕܣܘܠܘܓܝܣܘܬܗܝܢ ܥܡܗܝܢ.", "ܡܛܠ ܩܕܡܝ̈ܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܕܗܘܢܐ ܗܿܢܝܢ ܟܝܢܐܝܬ ܡܘܕܐ ܫܪܝܪܘܬܗܝܢ\nܟܕ ܡܬܝܩܢ ܣܟ̈ܐ ܕܡܢܗܘܢ ܡܪ̈ܟܒܢ. ܘܐܢ ܢܗܘܐ ܕܒܕܘܟ ܢܟܦܘܪ ܐܢܝܢ ܡܢ ܩܨ ܠܐ ܡܬܝܩܢܢܘܬ\nܣܟ̈ܐ ܗܕܐ ܠܗ ܓܕܫܐ ܘܠܘ ܡܛܠ ܡܕܡ ܐܚܪܝܢ. ܘܗܿܠܝܢ ܡܢ ܐܝܟ ܗܿܝ ܕܟܘܠܐ ܪܒ ܡܢ ܡܢܬܐ. ܘܚܕ\nܓܘܫܡܐ ܠܐ ܡܨܐ ܠܡܫܪܐ ܒܬܪܬܝܢ ܕܘܟ̈ܝܢ ܐܟܚܕܐ.", "ܡܛܠ ܡܬܪ̈ܓܫܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܗܘܢܐ ܦܣܩ ܫܪܝܪܘܬܗܝܢ. ܒܝܕ\nܡܪܓܫܢܘܬ ܚܝ̈ܠܐ ܡܕܡ ܒܪ̈ܝܐ ܐܘ ܓܘ̈ܝܐ. ܐܝܟ ܗܿܝ ܕܢܦܣܘܩ ܕܫܡܫܐ ܡܢܗܪܢܐ ܗܘ. ܘܕܐܝܬ ܠܢ\nܦܢܛܣܝܐ ܘܪܓܬܐ ܘܚܡܬܐ.", "ܡܛܠ ܢܣܝܢ̈ܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܥܠܬ ܦܣܩܐ ܕܒܗܝܢ ܡܥܝܢܢ̈ܘܬܐ\nܥܦܝ̈ܦܬܐ ܡܫܘܕ̈ܥܬ ܡܪܢܝܘܬܐ ܐܘ ܡܘܪ̈ܬܬ ܥܠܘܒܘܬ ܡܣܒܪܢܘܬܐ ܐܝܬܝܗ̈ܝܢ. ܘܗܿܢܝܢ ܡܒܕ̈ܩܬ\nܡܪܢܝܘܬܐ ܗܢܝܢ ܕܝܠܢܐܝܬ ܒܝܘ̈ܠܦܢܐ ܡܪ̈ܢܝܐ ܥ̈ܐܠܢ. ܘܡܢ ܥܪܝܨܘ ܢܦܫܐ ܡܬܕܢܝܐ ܠܣܘܥܪ̈ܢܐ\nܕܣܓܝܐܝܬ ܡܬܟܝܢܝܢ. ܟܕ ܪ̈ܡܙܐ ܡܕܡ ܐܠܗ̈ܝܐ ܠܒܘܝ̈ܢܐ ܢܩܦܝܢ. ܐܝܟ ܗܿܝ ܕܢܦܣܘܩ ܕܡܚܘܬܐ\nܕܒܫܒܛܐ ܡܟܐܒܢܝܬܐ ܗܝ. ܘܣܝܦܐ ܕܚܪܝܦ ܨܪܘܝܐ. ܘܒܗ ܒܦܣܩܐ ܕܐܝܟ ܗܢܐ ܡܥܙܪܪܐ ܣܘܠܘܓܝܣܘܬܐ\nܓܢܝܙܬܐ. ܐܝܟ ܗܿܝ ܕܐܠܘ ܟܘܝܢܐ ܗܘܐ ܠܘ ܟܝܢܐ. ܠܐ ܒܐܡܝܢܘ ܡܬܥܝܢ ܗܘܐ. ܘܬܢܝܐ ܕܐܢܛܝܦܣܝܣ\nܕܢܩܦܝܐ ܠܗ ܠܩܕܝܡܝܐ ܡܟܢܫ. ܘܠܐ ܐܠܨܐ ܠܠܘܓܝܩܘܣ ܠܡܒܚܢܘ ܥܠ ܥܠܬܐ ܕܐܢܢܩܝܘܬܐ ܡܫܬܪܪܢܘܬܐ\nܕܐܝܟ ܗܕܐ. ܐܠܐ ܢܫܬܘܕܥ ܕܕܐܝܟ ܗܟܢܐ ܗܝ.", "ܡܛܠ ܡܕܥܝ̈ܬܐ", "ܘܗܿܠܝܢ ܡܢ ܐܝܬܝܗܝܢ ܦܪ̈ܘܛܣܝܣ ܗܿܢܝܢ ܕܥܠܬ ܦܣܩܐ ܒܗܝܢ ܡܕܥܐ ܗܘ ܚܪܝܦܐ\nܕܢܦܫܐ. ܕܥܡܗ ܟܠ ܚܪܝܢܐ ܡܫܢܐ ܐܝܟ ܗܿܝ ܕܢܐܡܪ ܕܣܗܪܐ ܡܢ ܫܡܫܐ ܡܩܒܠ ܢܘܗܪܐ. ܒܗܿܝ\nܕܡܫܬܚܠܦܘ ܡܫܬܚܠܦܝܢ ܒܗ ܐܣܟܝ̈ܡܝ ܢܘܗܪܐ ܠܦܘܬ ܩܘܪܒܗ ܘܪܘܚܩܗ ܡܢ ܫܡܫܐ. ܘܗܢܝܢ ܡܢ\nܡܕܥܝ̈ܬܐ ܛܒ ܡܚܝ̈ܢܢ ܠܢܣܝܢ̈ܝܬܐ. ܦܪ̈ܝܫܢ ܕܝܢ ܒܗܿܝ ܕܡܕܥܝ̈ܬܐ ܡܢ ܐܝܬ ܐܡܬܝ ܕܒܚܕܐ ܙܒܢ\nܢܩܦܐ ܐܢܢܩܝܘܬ ܡܫܪܪܢܘܬܐ ܠܗܝܢ. ܢܣܝܢ̈ܝܬܐ ܕܝܢ ܠܘ ܗܟܢܐ ܐܠܐ ܒܬܪ ܙܒܢ̈ܬܐ ܣܓܝ̈ܐܬܐ.", "ܡܛܠ ܬܟܝ̈ܒܬ", "ܘܗܿܠܝܢ ܬܘܒ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܢ ܩܨ ܫܡ̈ܥܐ ܬܟܝ̈ܒܐ\nܘܣܗܕ̈ܘܬܐ ܣܒܝ̈ܣܬܐ. ܘܬܘܢ̈ܝܐ ܠܐ ܚܫܢ̈ܝܐ ܦܣܩܐ ܢܦܫܐ ܡܪܢܝܘܬܗܝܢ ܐܝܟ ܗܿܝ ܕܢܦܣܘܩ\nܫܟܝܚܘܬ ܓܙܪܬܐ ܕܫܡܗܿ ܩܘܦܪܘܣ. ܘܕܗܘܐ ܒܥܠܡܐ ܐܣܝܐ ܐܢܫܐ ܒܚܝܪܐ ܫܡܐ ܠܗ ܓܐܠܝܢܘܣ. ܘܐܦܢ\nܠܐ ܚܙܝܢ ܐܢܘܢ. ܘܡܢܝܢܐ ܡܢ ܕܣܗܕ̈ܘܬܐ ܠܘ ܡܬܚܡܐ ܡܕܡ ܙܕܩ ܕܢܗܘܐ ܒܗܿܝ ܕܐܝܬ ܐܡܬܝ\nܕܣܗܕ̈ܘܬܐ ܕܠܝ̈ܠܬܐ ܕܠܝܠܐܝܬ ܠܘܬ ܗܿܝ ܕܐܢܢܩܐܝܬ ܬܫܪ ܢܕܓ̈ܠܢ ܠܢܦܫܐ. ܗܿܢܝܢ ܕܝܢ\nܡܫܪ̈ܬܚܬܐ ܘܠܐ ܣܟ. ܘܗܕܐ ܡܢ ܓܕܫܐ ܟܕ ܒܩܢܘ̈ܡܐ ܕܐܝܟ ܗܿܠܝܢ ܣܓܝ̈ܐܐ ܚܫܢܝܘܬܐ ܡܕܡ ܢܦܫܐ\nܡܥܝܢܐ. ܘܒܗܠܝܢ ܒܨܝܪ̈ܐ ܠܐ ܚܫܢܝܘܬܐ. ܘܐܢܢܩܝܘܬ ܡܫܪܢܘܬܐ ܗܿܝ ܐܝܕܐ ܕܒܝܕ ܬܟܝܒܘܬܐ ܐܘ\nܢܣܝܢܐ ܐܘ ܡܕܥܐ ܗܘܝܐ ܠܒܪ ܐܢܫ ܐܢܫ. ܘܠܐ ܣܟ ܡܨܝܐ ܕܠܐܚܪܝܢ ܬܪܟܢ ܠܘܬ ܗܿܝ ܕܢܫܬܪܪ. ܒܕ\nܡܨܝܐ ܕܠܐ ܬܬܕܪܟ ܠܗ ܗܝ ܐܢܢܩܝܘܬܐ ܕܐܝܟ ܗܕܐ ܘܠܐ ܡܨܝܐ ܠܡܬܬܟܣܘ ܒܝܕ ܡܚܘܝܢܘܬܐ ܐܚܪܬܐ.", "ܡܛܠ ܦܪ̈ܘܛܣܝܣ ܕܥܡܗܝܢ ܣܘܠܘܓܝܣܘܬܗܝܢ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܦܣܩ ܦܣܩ ܠܗܝܢ ܗܘܢܐ ܒܝܕ\nܡܨܥܝܐ ܐܝܢܐ ܕܠܐ ܣܟ ܡܨܐ ܠܡܕܪܟܘ ܡܢ ܡܚܫܒܬܐ ܟܕ ܗܢܘܢ ܣܟ̈ܐ ܡܬܕܪܟܝܢ ܐܝܟ ܦܣܩܢ ܕܬܪܝܢ\nܦܠܓܐ ܗܘ ܕܐܪܒܥܐ. ܘܡܨܥܝܐ ܡܢ ܗܪܟܐ ܐܝܬܘܗܝ ܕܬܪܝܢ ܚܕ ܗܘ ܡܢ ܬܪܝܗܘܢ ܦܘܠܓ̈ܘܗܝ ܕܐܪܒܥܐ\nܕܫܘِܐ ܠܗܿܘ ܐܚܪܢܐ. ܘܐܝܟ ܗܿܝ ܬܘܒ ܕܢܦܣܘܩ ܕܐܪܒܥܐ ܙܘܓܐ ܗܘ ܒܗܿܝ ܕܠܫܘ̈ܝܐ ܡܬܦܠܓ.\nܦܪܝܫ ܕܝܢ ܗܢܐ ܙܢܐ ܡܢ ܗܿܢܝܢ ܩܕܡ̈ܝܬܐ. ܒܗܿܝ ܕܗܿܢܝܢ ܒܠܥܕ ܡܨܥܝܐ ܡܬܕܪܟܐ ܐܢܢܩܝܘܬ\nܫܪܝܪܘܬܗܝܢ. ܗܢܐ ܕܝܢ ܒܝܕ ܡܨܥܝܐ ܘܐܦ ܛܒ ܕܢܝܚ.", "ܡܛܠ ܡܛܒܒ̈ܢܝܬܐ", "ܡܬܛܒܒ̈ܢܝܬܐ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܐܠܨܐ ܡܫܬܪܪܢܘܬܗܝܢ ܡܢ ܩܨ\nܓܘܢܝܘܬ ܡܘܕܝܢܘܬܐ ܕܒܢ̈ܝ ܐܢܫܐ ܫܪܝܪܘܬܗܝܢ. ܐܘ ܡܘܕܝܢܘܬ ܥܡܐ ܡܕܡ. ܒܕܓܘܢ ܟܕ ܡܢܗ ܘܠܗ\nܗܘܢܐ ܢܕܘܢ ܐܢܘܢ ܒܥܠܕ ܗܿܝ ܕܢܬܥܫܡ ܡܢ ܛܢܢܐ ܐܘ ܪ̈ܚܡܐ. ܐܘ ܚܫ̈ܐ ܐܚܪ̈ܢܐ ܢܦܫܢ̈ܝܐ ܕܒܝܕ\nܥܝ̈ܕܐ ܐܘ ܢܡܘ̈ܣܐ ܐܟܣܝܣ ܩܢܘ. ܡܨܐ ܠܡܚܪܝܘ ܥܠ ܫܪܝܪܘܬܗܝܢ ܒܗܦܟܐ ܕܗܿܢܝܢ ܐܠܨ̈ܝܬ\nܩܘܒܠܐ. ܘܗܿܢܝܢ ܡܢ ܐܝܟ ܗܿܝ ܕܛܠܘܡܝܐ ܣܢܝܐܐ ܗܘ. ܘܡܦܪܣܝܘܬ ܐܢܫܐ ܨܥܝܪܐ. ܘܫܪܟܐ\nܕܠܗܿܠܝܢ ܕܡܝܢ ܕܠܘܬܗܘܢ ܟܕ ܒܪܢܫܐ ܢܬܗܘܢܢ ܝܬܗ ܕܥܕܡܫ ܒܪِܐ ܘܠܐ ܐܬܬܪܬܝ. ܐܘ ܩܢܐ ܝܕܥܬܐ\nܣܛܪ ܡܢ ܗܿܝ ܐܢܢܩܝܬܐ. ܠܘ ܕܠܐܚܪܝܢ ܕܐܢ ܠܗܝܢ ܐܝܟ ܟܐܢ̈ܬܐ. ܘܠܘ ܟܠ ܡܛܒܒܐ ܫܪܝܪܐ. ܐܦܠܐ\nܟܠ ܟܦܝܪܐ ܕܓܠܐ. ܐܝܬ ܗܘ ܓܝܪ ܡܛܒܒܐ ܕܪܝܩܢ ܘܟܦܝܪܐ ܕܫܪܝܪ. ܘܗܿܘ ܡܢ ܐܝܟ ܟܠܘܝܘܬ ܕܒܚܐ\nܕܚܝ̈ܘܬܐ ܠܘܬ ܐܢܫܝܢ ܗܿܝ ܕܐܦ ܐܠܦܗܿ ܢܡܘܣܐ. ܗܿܘ ܕܝܢ ܐܝܟ ܠܐ ܡܬܡܨܝܢܘܬ ܒܪܝܬ ܟܠ\nܠܥܒܘܕܐ. ܗܕܐ ܕܝܢ ܐܦܢ ܟܦܝܪܐ ܠܦܫܝ̈ܛܐ ܠܐ ܫܪܝܪܐ ܐܝܬܝܗܿ. ܒܕ ܠܘ ܕܕܡܐ ܠܗ ܡܨܐ ܠܡܒܪܐ.", "ܡܛܠ ܘܗܡ̈ܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܐܠܨ̈ܝܬ ܫܪܪܐ ܡܬܬܕܝ̈ܢܢ ܡܢ\nܚܝܠܐ ܗܿܘ ܕܘܗܡ ܡܬܩܪܐ. ܠܘ ܡܢ ܗܘܢܐ. ܘܗܘ ܗܢܐ ܒܗܿܝ ܕܘܠܐ ܡܕܡ ܣܛܪ ܡܢ ܗܿܠܝܢ ܕܡܢ\nܪ̈ܓܫܐ ܠܗ ܡܬܝܒܠܝܢ ܡܨܐ ܗܘ ܠܡܕܪܟܘ. ܘܡܛܠ ܗܕܐ ܒܟܠ ܨܒܘ ܠܐ ܡܬܪܓܫܢܝܬܐ ܥܫܝܢܐܝܬ ܟܦܪ.\nܘܗܢܝܢ ܗܿܠܝܢ ܐܘ ܫܪܝܪ̈ܬܐ ܐܝܬܝܗ̈ܝܢ ܐܝܟ ܣܘܥܪ̈ܢܐ ܡܬܪ̈ܓܫܢܐ ܕܒܗܝܢ ܐܠܨ̈ܝܬ ܩܘܒܠܐ\nܥ̈ܐܠܢ. ܐܘ ܕܓ̈ܠܬܐ ܐܝܟ ܣܘܪ̈ܢܐ ܠܐ ܡܬܪ̈ܓܫܢܐ ܕܐܣܝܪܝܢ ܥܡ ܓܘܫ̈ܡܐ ܐܘ ܠܐ ܐܣܝܪܝܢ ܐܝܟ\nܗܿܝ ܕܢܦܣܘܩ ܕܟܠ ܡܐ ܕܐܝܬܘܗܝ ܡܢ ܐܢܢܩܝ ܕܐܬܪܐ ܢܗܘܐ ܠܗ ܕܒܗ ܐܝܬܘܗܝ. ܘܐܝܟ ܗܿܝ ܕܒܬܪ\nܐܣܦܝܪܐ ܚܒܫܬ ܟܠ. ܪܘܝܚܘܬܐ ܐܝܬ ܠܐ ܡܣܬܝܟܢܝܬܐ. ܘܐܠܘ ܠܐ ܗܘܢܐ ܢܡܘܣܐ ܡܙܢܩ ܙܢܩ ܐܢܝܢ\nܡܢ ܗܿܠܝܢ ܩܕܡܝ̈ܬܐ ܡܬܬܕܝ̈ܢܢ ܗܘ̈ܝ. ܘܗܿܘ ܕܡܢܗܝܢ ܡܬܬܟܣ ܘܠܐ ܣܟ ܫܠܐ ܡܢ ܗܿܝ ܕܒܦܘܢ̈ܝܐ\nܘܗܡ̈ܝܐ ܢܬܚܫܚ. ܘܝܕܝܥܐ ܕܓܠܘܬܗܝܢ ܡܢ ܗܿܝ ܕܙܒܢ̈ܝܢ ܣܓܝ̈ܐܢ ܟܕ ܗܘܢܐ ܣܘܠܘܓܝܣܡܘܣ ܡܕܡ\nܡܪܢܝܐ ܡܪܟܒ. ܗܿܘ ܐܝܢܐ ܕܟܘܢܫܐ ܡܟܢܫ ܕܣܬܪ ܡܬܪܥܝܢܘܬܗ ܕܘܗܡ. ܗܘ ܗܢܐ ܟܕ ܠܦܪ̈ܘܛܣܝܣ\nܗܿܢܝܢ ܫܠܡ ܡܢ ܟܘܢܫܐ ܫܘܪ ܘܠܐ ܫܪܝܪܐ ܕܐܢ ܠܗ. ܘܓܠܝܐ ܕܡܢ ܫܪܝܪܬܐ ܐܠܐ ܫܪܝܪܐ ܠܐ ܡܨܐ\nܠܡܟܢܫܘ. ܒܗܿ ܒܕܡܘܬܐ ܟܕ ܗܘ ܡܢ ܗܿܠܝܢ ܗܘ ܕܐܝܬܝܗ̈ܝܢ. ܠܐ ܡܬܕܪܟܢܐ ܗܘ ܠܝܬܗ. ܒܕܓܘܢ ܠܘ\nܟܠ ܕܠܗ ܠܐ ܡܬܕܪܟ ܐܝܟ ܗܿܘ ܕܠܐ ܐܝܬܘܗܝ ܙܕܩ ܠܡܬܬܕܢܘ. ܒܗܿ ܒܕܡܘܬܐ ܘܚܝ̈ܠܐ ܐܚܪ̈ܢܐ\nܓܘ̈ܝܐ ܕܚܠܬܐ ܠܡܐܡܪ ܘܚܡܬܐ ܘܪܓܬܐ. ܠܐ ܡܨܐ ܠܡܕܪܟܘܬܗܘܢ ܘܗܡ. ܐܠܐ ܐܝܟ ܗܿܢܘܢ ܕܡܓܫ̈ܡܐ\nܐܢܘܢ ܘܒܐܬܪܐ ܫܪܝܢ. ܘܟܕ ܠܗܘܢ ܠܗܿܠܝܢ ܠܘ ܐܝܟ ܕܐܝܬܝܗܘܢ ܡܕܪܟ ܐܝܟܢܐ ܝܩܝܪ̈ܝ ܠܒܐ\nܐܢܫ̈ܝܢ ܗܿܘܝܢ ܠܘܬ ܗܿܝ ܕܢܘܕܘܢ ܕܟܠ ܕܐܝܬܘܗܝ ܡܬܪܓܫܢܐ ܙܕܩ ܕܢܗܘܐ ܘܐܠܐ ܠܐ ܐܝܬܘܗܝ.", "ܡܛܠ ܡܬܬܫܠܡ̈ܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܢ ܐܢܫ̈ܝܢ ܫܘ̈ܝܝ ܠܡܬܗܝܡܢܘ ܡܢ\nܩܨ ܡܣܒܪܢܘܬܐ ܛܒܬܐ ܕܩܢܝܢܢ ܥܠܝܗܘܢ. ܒܝܕ ܓܒܪ̈ܘܬܐ ܡܕܡ ܘܐܬܘ̈ܬܐ ܫܡܝܢ̈ܝܬܐ. ܐܘ ܒܝܕ\nܚܟܡܬܐ ܡܥܠܝܬܐ ܕܩܢܘ܆ ܩܒܠܢ ܐܢܝܢ ܘܐܬܬܫܠܡܢ. ܐܘ ܡܢ ܗܿܘ ܕܕܪܫ ܢܬܬܫܠܡ ܐܢܝܢ. ܐܘ\nܦܪ̈ܘܛܣܝܣ ܐܢܝܢ ܕܒܝܘܠܦ̈ܢܐ ܡܢܬܝ̈ܐ ܠܐ ܡܨܝܐ ܕܐܦܘܕܝܟܣܝܣ ܥܠܝܗܝܢ ܬܗܘܐ. ܒܕܓܘܢ ܡܢ\nܥܪܝܨܘ ܡܩܒܠ ܐܢܝܢ ܗܿܘ ܕܝܠܦ. ܥܕ ܢܬܡܛܐ ܠܝܘܠܦܢܐ ܟܠܢܝܐ ܕܒܗ ܡܨܐ ܠܡܫܬܪܪܘܬܗܝܢ. ܘܗܢܝܢ\nܗܿܠܝܢ ܐܢ ܥܡ ܚܪܝܢܐ ܡܬܩܒ̈ܠܢ ܥܫܘܡ̈ܝܐ ܡܬܟܝܢ̈ܝܢ. ܐܢܕܝܢ ܥܡ ܚܘܝܚܘܬܐ ܫܬܐܣ̈ܐ\nܕܡܬܬܣܝ̈ܡܢ ܡܬܩܪ̈ܝܢ ܐܝܟ ܕܩܕܡܝܢ ܡܬܚܘܐ.", "ܡܛܠ ܡܣܬܒܪ̈ܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܒܦܣܩܗܝܢ ܠܡܣܒܪܢܘܬܐ ܢܩܦܐ\nܢܦܫܐ. ܡܣܒܪܢܘܬܐ ܕܝܢ ܐܝܬܝܗܿ ܦܣܩܐ ܕܥܠ ܡܕܡ ܕܗܟܢܐ ܐܝܬܘܗܝ ܥܡ ܡܕܪܟܢܘܬܐ ܕܡܬܡܨܝܢܘܬ\nܗܘܢܐ ܕܐܢܛܝܦܣܝܣ ܕܝܠܗ ܕܦܣܩܐ ܗܿܘ ܐܝܟ ܕܬܦܣܘܩ ܕܦܠܢ ܒܠܠܝܐ ܗܘ ܡܕܝܪ. ܡܕܝܢ ܡܚܘܙܐ ܗܘ\nܨܒܐ ܠܡܫܠܡܘ. ܘܡܢܗܝܢ ܬܘܒ ܕܗܿܠܝܢ ܐܝܬܝܗ̈ܝܢ ܘܦܪ̈ܘܛܣܝܣ ܗܿܠܝܢ ܡܛܒܒܢ̈ܝܬܐ ܕܡܬܕܢܝܐ\nܠܗܝܢ ܢܦܫܐ ܒܪܫ ܡܬܪܥܝܢܘܬܐ. ܘܟܕ ܩܠܝܠ ܡܬܚܫܒܐ ܒܗܝܢ. ܡܗܦܟܐ ܡܢܗܝܢ ܚܝܪܐ. ܐܝܟ ܗܿܝ\nܕܡܬܐܡܪܐ ܕܥܕܪ ܐܚܘܟ ܛܠܘܡܐ ܗܘ ܐܘ ܛܠܝܡܐ.", "ܡܛܠ ܣܒܗ̈ܝܬܐ", "ܘܗܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܢܩܦ ܠܗܝܢ ܦܣܩܐ ܡܢ ܩܨ\nܡܣܒܗܘܬܗܝܢ ܕܒܗܢܝܢ ܐܠܨ̈ܝܬ ܩܘܒܠܐ ܐܘ ܕܣܛܪ ܡܢܗܝܢ. ܘܗܝ ܡܣܒܗܘܬܐ ܐܘ ܒܒܪܬ ܩܠܐ ܗܿܘܝܐ.\nܐܘ ܒܣܘܟܠܐ ܐܟܡܐ ܕܥܕ ܩܠܝܠ ܡܬܚܘܝܐ.", "ܡܛܠ ܡܦܢܛܣ̈ܢܝܬܐ", "ܘܗܠܝܢ ܡܢ ܐܝܬܝܗܿ ܦܪ̈ܘܛܣܝܣ ܗܿܢܝܢ ܕܪܓܝܓܘܬܐ ܡܕܡ ܐܘ ܓܥܝܨܘܬܐ ܟܕ\nܡܬܠܬܡ̈ܢ ܒܢܦܫܐ ܡܥܒ̈ܕܢ ܐܝܟ ܡܢ ܕܐܡܪ ܠܐ ܬܛܥܡ ܗܢܐ ܕܒܫܐ. ܒܗܿܝ ܕܡܪܬܐ ܗܘ ܡܓܡܥܢܝܬܐ\nܘܡܚܕܗܿ ܓܥܛܐ ܡܢܗ ܢܦܫܐ. ܘܐܦܢ ܝܕܥܐ ܕܠܘ ܡܪܬܐ ܗܘ. ܘܐܝܟ ܗܿܝ ܬܘܒ ܕܡܬܐܡܪܐ ܗܢܐ ܐܪܝܐ\nܗܘ ܒܬܘܩܦܐ. ܗܢܐ ܣܗܪܐ ܗܘ ܒܫܘܦܪܐ. ܘܡܚܕܗܿ ܗܿܘ ܡܫܬܘܪ. ܗܿܘ ܕܝܢ ܡܫܬܦܪ ܟܐܡܬ ܒܥܝܢܐ.\nܘܐܦܢ ܦܪܫ ܡܕܥܐ ܕܒܪܢܫܐ ܠܐܪܝܐ ܗܘ ܐܦܠܐ ܣܗܪܐ. ܐܠܐ ܡܢ ܗܓܓܘܬܐ ܡܬܥܠܒ. ܘܣܓܝ̈ܐܐ ܡܢ\nܒܢܝ̈ܢܫܐ ܪܦܣܝܢ ܠܘܬ ܣܘܥܪ̈ܢܐ ܡܕܡ. ܘܩܦܣܝܢ ܡܢ ܐܚܪ̈ܢܐ ܒܝܗܝܢ. ܝܬܝܪ ܕܝܢ ܡܥܒܕܢܝ̈ܬܐ\nܥܒܕܐ ܠܗܝܢ. ܗܿܝ ܕܣܩܝܠܐܝܬ ܢܬܐܡܪ̈ܢ ܘܥܡ ܡܫܘܚܬܐ ܐܦ ܒܐܬܘ̈ܬܐ ܐܘܝ̈ܬܐ ܢܬܗܕܪ̈ܢ ܘܠܐ\nܐܠܨܐ ܕܕܓ̈ܠܬ ܒܟܝܢܐ ܢܗܘ̈ܝܢ. ܒܗܿܝ ܕܐܦ ܗܿܢܝܢ ܕܝܬܝܪ ܫܪܝܪ̈ܢ. ܟܕ ܒܙܢܐ ܕܐܝܟ ܗܢܐ\nܡܬܬܣܪ̈ܚܢ ܡܢܗܝܢ ܐܢܝܢ.", "ܢܘܗܪܐ ܕܥܠ ܡܥܝܢܢܘܬ ܗܘܠܐ ܕܟܠܚܕ ܡܢ ܐܕܫ̈ܝ ܣܘܠܘܓܝ̈ܣܡܘ\nܘܗܢܝ̈ܢܝܗܘܢ", "ܘܦܪ̈ܘܛܣܝܣ ܡܢ ܗܿܢܝܢ ܐܠܨܝ̈ܬ ܩܘܒܠܐ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘ\nܐܦܘܕܝܩܛܝ̈ܩܝܐ. ܐܢܢܩܝ̈ܬܐ ܢܗܘ̈ܝܢ ܗܢܝܢ ܒܟܝܢ̈ܝܗܝܢ. ܐ. . ܘ ܐܢܢܩܝ̈ܬܐ ܘܚܛܐ ܗܘ ܕܐܣܒܪ.\nܕܒܐܦܘܕܝܩܛܝܩܝ ܠܐ ܥ̈ܐܠܢ ܐܠܐ ܗܿܢܝܢ ܐܢܢܩܝ̈ܬܐ. ܒܗܿܝ ܕܐܦ ܡܢ ܡܬܡܨܝܢ̈ܝܬܐ. ܡܬܡܨܝܢ̈ܝܬܐ\nܡܥ̈ܕܢ ܠܡܬܟܢܫܘ ܐܦܘܕܝܟܣܝܣܐܝܬ. ܟܕ ܩܢܘ̈ܢܐ ܣܘܠܘܓܝ̈ܣܛܝܩܝܐ ܡܪ̈ܢܝܐ ܡܬܢܛܪܝܢ. ܗܟܢܐ ܐܦ\nܘܡܢ ܟܠܝ̈ܬܐ. ܘܗܢܝܢܐ ܡܢ ܕܣܘܠܘܓܝܣܡܘܣ ܐܦܘܕܝܩܛܝܩܝܐ ܒܘܚܪܢܗ ܕܫܪܪܐ ܡܪܢܝܐ ܒܙܢܐ ܐܠܨܝܐ.\nܗܘ̈ܠܐܣ ܕܝܢ ܕܣܘܠܘܓܝ̈ܣܡܘ ܗܿܠܝܢ ܕܝܠܝܩ̈ܛܝܩܝܐ. ܦܪ̈ܘܛܣܝܣ ܐܢܝܢ ܡܬܛܒܒ̈ܢܝܬܐ ܘܗܿܢܝܢ\nܡܬܬܫܠܡ̈ܢܝܬܐ. ܗܿܢܝܢ ܕܝܢ ܐܠܨܝ̈ܬ ܩܘܒܠܐ ܐܝܬܝܗ̈ܝܢ ܥ̈ܐܠܢ ܐܠܐ ܒܗܿܝ ܕܡܛܒ̈ܒܢ. ܐܘ\nܫܠܡܘ̈ܬܢܝܢ ܘܠܗܿ ܡܢ ܠܕܝܠܝܩܛܝ ܗܢܝ̈ܢܐ ܡܕܡ ܐܝܬ. ܩܕܡܝܐ ܡܢ ܟܕ ܢܗܘܐ ܐܢܫ ܚܪܚܐ ܡܒܥܕ\nܚܕ̈ܬܬܐ ܕܠܐ ܡܫܦ ܠܡܪܕܐ ܒܐܘܪܚܐ ܕܫܪܪܐ. ܘܢܗܘܐ ܬܘܒ ܚܐܒ ܣܘܟܠܗ ܡܢ ܗܿܝ ܕܢܫܬܘܕܥܝܘܗܝ\nܠܫܪܪܐ ܒܝܕ ܐܦܘܕܝܟܣܝܣ. ܒܕܓܘܢ ܒܝܕ ܦܪ̈ܘܛܣܝܣ ܗܿܢܝܢ ܡܛܒܒ̈ܬܐ ܕܐܠܨܝ̈ܬ ܩܘܒܠܐ ܠܗ\nܕܝ̈ܢܢ. ܐܠܨܐ ܠܡܙܝܦܘ ܬܪܥܝܬܗ ܠܐ ܟܐܢܬܐ.", "ܕܬܪܝܢ ܕܝܢ ܟܕ ܬܗܘܐ ܕܩܪܝܐ ܥܠܬܐ ܠܡܒܕܩܘ ܬܪ̈ܥܝܬܐ ܗܿܢܝܢ ܡܪ̈ܢܝܬܐ\nܠܒܪܢܫܐ ܐܢܫ ܡܚܝܠ ܝܕܥܬܐ ܕܪܡ ܗܘ ܡܢ ܛܟܣܐ ܕܩܘܛܢܐ. ܘܠܐ ܡܬܪܟܢ ܕܐܟܘܬܗܘܢ ܒܝܕ ܥܠܬܐ\nܪܝܛܘܪܝܩܝܬܐ. ܘܡܪܬܝܢܝܬܐ ܢܘܕܝܘܗܝ ܠܫܪܪܐ ܒܝܕ ܣܘܠܘܓܝ̈ܣܡܘ ܗܿܠܝܢ ܕܝܠܝܩܛܝ̈ܩܝܐ ܡܬܡܨܝܐ\nܠܡܒܢܝܘܬܗ ܒܬܘܕܝܬܐ ܕܟܐܢܐ.", "ܕܬܠܬܐ ܬܘܒ ܕܫܪ̈ܘܝܐ ܡܢ ܕܒܝܕ̈ܥܬܐ ܡܢܬܝ̈ܬܐ ܠܐ ܡܠܝܢ ܕܦܘܕܝܟܣܝܣܐܝܬ\nܢܫܬܘܕܥܘܢ ܣܘܓܐܐ ܕܦܪ̈ܘܛܣܝܣ ܕܣܝ̈ܡܢ ܠܗܠܝܢ ܝܕ̈ܥܬܐ ܐܦܠܐ ܡܢ ܩܛܝܪ ܡܬܕܢܝܢ ܠܡܩܒܠܘܬܗܝܢ.\nܒܕܓܘܢ ܒܝܕ ܣܘܠܘܓܝ̈ܣܡܘܣ ܕܝܠܝܩܛܝ̈ܩܝܐ ܦܝܣܐ ܠܗܘܢ ܪ̈ܕܘܝܝܗܘܢ ܥܒܕܝܢ. ܥܕ ܢܬܡܛܘܢ\nܠܝܕܥܬܐ ܗܿܝ ܟܠܢܝܬܐ ܕܒܗܿ ܡܨܝܢ ܠܡܫܬܘܕܥܘܬܗܝܢ ܐܦܘܕܝܟܣܝܣܐܝܬ.", "ܕܐܪܒܥܐ ܬܘܒ ܕܗܢܘܢ ܣܘܠܘܓܝ̈ܣܡܘ ܕܝܠܝܩܛܝ̈ܩܝܐ ܡܟܢܝܢ ܠܡܟܢܫܘ ܬܪ̈ܝܗܘܢ\nܓܒ̈ܐ ܕܐܢܛܝܦܣܝܣ. ܘܟܕ ܚܬܝܬܐܝܬ ܡܬܒܩܪܝܢ ܡܬܓܠܝܘ ܡܬܓܠܐ ܫܪܪܐ. ܘܟܕ ܗܝ ܗܕܐ ܐܘܡܢܘܬܐ\nܟܬܒܐ ܗܝ ܕܝܠܢܝܐ ܒܝܬܗ ܠܐ ܐܠܨܐ ܠܡܬܦܬܝܘ ܒܣܘܕܗ. ܦܪ̈ܘܛܣܝܣ ܗܿܢܝܢ ܣܒܗ̈ܝܬܐ ܘܗܿܢܝܢ ܬܘܒ\nܘܗܡ̈ܝܬܐ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘܣ ܣܘܦܣ̈ܛܝܩܝܐ. ܘܠܐ ܚܕ ܗܢܝܢܐ ܡܢ ܕܘܪܫܐ\nܕܒܣܘܦܣܛܝܩܝ ܐܠܐ ܒܠܚܘܕ ܕܡܢ ܩܨ ܡܬܕܪܟܢܘܬܗܿ ܠܐ ܒܗܿ ܢܬܬܛܥܐ. ܐܝܬ ܕܝܢ ܬܘܒ ܐܡܬܝ ܕܒܗܿ\nܢܬܡܨܐ ܠܡܒܚܪ ܠܐܝܢܐ ܕܠܘ ܚܬܝܬܐܝܬ ܚܟܡܝܢ ܚܢܢ ܚܝܠܬܢܘܬܗ ܐܘ ܡܚܝܠܘܬܗ ܕܒܝܕ̈ܥܬܐ\nܡܪ̈ܢܝܬܐ. ܟܕ ܚܙܝܢܢ ܙܗܝܪܘܬܗ ܕܡܢܗܿ ܘܡܩܦܚܢܘܬܗ ܕܠܗܿ. ܘܗܝܕܝܟ ܗܘ ܣܘܠܘܓܝܣܡܘܣ\nܣܘܦܣܛܝܩܝܐ ܒܚܘܪܐ ܡܬܩܪܐ …. ܣܟܠܐ ܐܢܫܐ ܕܡܚܘܬܐ ܠܩܘܛܢܐ ܐܝܟ ܗܿܘ ܕܪܕܝܐ ܗܘ. ܘܟܕ ܒܗܿ\nܡܬܦܪܟܠ ܡܬܓܠܝܐ ܒܘܪܘܬܗ. ܘܡܢ ܢܩܘ̈ܦܘܗܝ ܡܬܟܦܪ. ܘܗܝܕܝܟ ܗܘ ܣܘܠܘܓܝܣܡܘܣ ܣܘܦܣܛܝܩܝܐ\nܡܬܩܪܐ. ܦܪ̈ܘܛܣܝܣ ܗܢܝܢ ܡܣܬܒܪ̈ܢܝܬܐ ܘܡܕܡ ܡܢ ܗܿܢܝܢ ܡܬܬܫܠܡܢ̈ܝܬܐ ܗܘ̈ܠܐܣ ܐܢܝܢ\nܕܣܘܠܘܓܝ̈ܣܡܘܣ ܪܝܛܘܪ̈ܝܩܝܐ. ܘܗܢܝܢܐ ܕܡܢܗܘܢ. ܗܿܝ ܕܡܨܝܢ ܠܡܠܒܛܘ ܥܠ ܣܘܥܪ̈ܢܐ ܡܕܡ\nܝܐܝ̈ܐ ܘܠܡܚܓܪ ܡܢ ܗܿܢܘܢ ܕܠܐ ܝܐܝ̈ܢ ܠܦܘܬ ܢܡܘ̈ܣܐ ܘܕܝ̈ܢܐ ܬܘܕܝ̈ܬܢܝܐ. ܘܢܝ̈ܫܐ ܐܚܪ̈ܢܐ\nܥܠܡ̈ܢܝܐ. ܦܪ̈ܘܛܣܝܣ ܬܘܒ ܡܦܢܛܣ̈ܢܝܬܐ ܒܠܚܘܕܝܗܝܢ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘ\nܦܘܐܝ̈ܛܝܩܝܐ ܘܗܢܝܢܐ ܕܡܢܗܘܢ ܦܓܝܐ ܕܡܫܡܥܬܐ ܘܢܓܘܕܘܬ ܢܦܫܐ ܐܘ ܢܓܘܪܘܬܗܿ ܡܢ ܣܥܘܪ̈ܘܬܐ\nܕܡܕܡ ܡܕܡ ܥܠܡܢ̈ܝܬܐ ܘܪ̈ܓܬܢܝܬܐ ܐܘ ܚܡܬܢܝ̈ܬܐ. ܘܒܣܘܠܘܓܝ̈ܣܡܘ ܡܢ ܪܝܛܘܪ̈ܝܩܝܐ ܠܡܚܝ̈ܠܝ\nܝܕܥܬܐ ܦܝܣܐ ܡܨܐ ܠܡܩܢܝܘ ܥܠ ܫܪܪܐ. ܒܗܿܠܝܢ ܕܝܢ ܕܝܠܝܩܛܝ̈ܩܝܐ ܠܡܨ̈ܥܝܐ. ܘܚܡܝܫܝܐ ܗܘ\nܦܘܠܓ ܣܘܠܘܓܝ̈ܣܡܘ. ܒܗܿܝ ܕܟܠ ܣܘܠܘܓܝܣܡܘܣ ܐܘ ܐܢܢܩܝ ܫܪܪܐ ܘܐܦܘܕܝܩܛܝܩܝܐ ܡܬܟܢܐ. ܐܘ\nܐܢܢܩܝ ܕܓܠܘܬܐ. ܘܦܘܐܝܛܝܩܝܐ ܡܬܟܢܐ. ܐܘ ܡܨܥܐܝܬ ܐܝܬ ܠܗ. ܘܗܘ ܗܢܐ ܐܢ ܡܨܥܝܐ ܗܘ ܡܪܢܝܐ\nܪܝܛܘܪܝܩܝܐ ܡܬܟܢܐ. ܐܢܕܝܢ ܠܦܘܬ ܣܟܐ ܕܫܪܪܐ ܝܬܝܪ ܨܠܐ ܕܝܠܝܩܛܝܩܝܐ ܡܬܟܢܐ. ܐܢܕܝܢ ܠܘܬ\nܗܿܘ ܕܕܓܠܘܬܐ ܣܘܦܣܛܝܩܝܐ.", "ܩܦܠܐܘܢ ܪܒܝܥܝܐ", "ܥܠ ܣܘܠܘܓܝܣܡܘܣ ܐܦܘܕܝܩܛܝܩܝܐ ܕܝܠܢܐܝܬ", "ܘܩܕܡܝܐ ܥܠ ܦܪ̈ܘܒܠܝܡܛܐ ܐܡܗ̈ܝܬܐ ܡܢ ܓܝܪ ܕܒܥ̈ܬܐ ܐܪܒܥ ܐܝܬܝܗܝܢ. ܒܗܿܝ\nܕܟܠ ܨܒܘ ܕܒܝܕ ܐܦܘܕܝܟܣܝܣ ܡܬܒܩܪܐ. ܐܘ ܕܐܢ ܐܝܬܝܗܿ ܡܬܒܥܝܐ. ܐܘ ܕܡܢܐ ܐܝܬܝܗܿ. ܐܘ\nܕܐܝܢܐ ܐܝܬܝܗܿ. ܐܘ ܕܡܛܠ ܡܢܐ ܐܝܬܝܗܿ.", "ܘܒܥܬܐ ܡܢ ܗܿܝ ܕܐܢ ܐܝܬܘܗܝ ܡܕܡ. ܐܢ ܦܫܝܛܬܐ ܡܬܟܢܝܐ. ܗܿܝ ܕܝܢ ܕܐܢ\nܐܝܬܘܗܝ ܒܙܢܐ ܕܗܟܢ ܐܘ ܗܟܢ. ܐܘܟܝܬ ܒܟܠ ܡܕܡ ܕܠܒܪ ܡܢ ܐܝܬܘܬܐ ܐܢ ܡܪܟܒܬܐ ܡܬܩܪܝܐ.", "ܒܥܬܐ ܕܝܢ ܬܘܒ ܗܿܝ ܕܡܢܐ ܐܦ ܗܝ ܬܪܝܢܐܝܬ ܐܝܬܝܗܿ. ܒܗܿܝ ܕܐܘ ܦܘܫܩܗ\nܒܥܝܐ ܕܫܡܐ ܐܘ ܡܢܝܘܬ ܟܝܢܗ. ܘܗܿܝ ܕܦܘܫܩܗܿ ܒܥܝܐ ܕܫܡܐ܆ ܩܕܝܡܐ ܠܒܥܬܐ ܕܐܢ ܦܫܝܛܬܐ. ܗܿܝ\nܕܝܢ ܕܡܢܝܘܬ ܟܝܢܐ܆ܐܚܪܝܐ ܡܢܗܿ. ܘܗܟܢܐ ܡܬܟܣܣܐ. ܬܪܥܝܬ ܐ̱ܢܫ̈ܝܢ ܕܒܕܪ̈ܝܢ ܡܢ ܗܿܢܘܢ\nܕܝܠܢ ܕܠܗܿܝ ܕܐܢ ܐܝܟ ܕܐܬܝܐ ܩܕܝܡܬ ܠܗܿܝ ܕܡܢܐ ܕܢܘܗܿ.", "ܘܒܥܬܐ ܬܘܒ ܗܿܝ ܕܐܝܢܐ ܦܘܪܫܢܐ ܡܬܒܥܐ ܒܗܿ ܕܣܘܥܪ̈ܢܐ ܟܝܢܐܝܬ ܡܢ ܗܠܝܢ\nܐ̱ܚܪ̈ܢܐ.", "ܘܒܥܬܐ ܬܘܒ ܗܿܝ ܕܡܛܠ ܡܢܐ. ܥܠܬܐ ܕܡܚܘܝܢܘܬ ܬܚܘ̈ܡܐ ܕܣܘܢܦܪܝܣܡܐ ܡܬܒܥܝܐ\nܒܗ ܐܘܟܝܬ ܬܚܘܡܐ ܡܨܥܝܐ. ܐܘ ܡܢܝܘܬܗܿ ܕܥܠܬܐ ܒܝܬܗܿ ܡܬܒܥܝܐ ܡܢܗܿ. ܘܗܕܐ ܒܥܬܐ ܓܠܝܐ\nܕܐܚܪܢܐ ܡܢ ܗܿܝ ܕܐܢ ܒܛܟܣܐ.", "ܐܝܬ ܓܝܪ ܘܒܥ̈ܬܐ ܐ̱ܚܪ̈ܢܝܬܐ. ܐܝܟ ܗܿܝ ܕܐܝܟܢܐ ܘܐܝܟܐ. ܘܐܡܬܝ. ܘܟܠܗܝܢ\nܒܗܿܝ ܕܐܝܢܐ ܥ̈ܐܠܢ. ܒܕܓܘܢ ܐܡܗ̈ܬܐ ܗܿܢܝܢ ܗܠܝܢ ܐܪܒܥ ܐܝܬܝܗ̈ܝܢ. ܕܬܪܬܝܢ ܡܢܗܝܢ\nܒܡܬܝܩܢ̈ܢܘܬܐ ܥ̈ܐܠܢ ܘܬܪܬܝܢ ܒܗܝܡܢ̈ܘܬܐ.", "ܢܘܗܪܐ ܕܥܠ ܬܪܝܢܘܬ ܙܢ̈ܝܐ ܕܐܦܘܕܝܟܣܝܣ", "ܘܐܦܘܕܟܣܝܣ ܡܢ ܟܕ ܣܘܠܘܓܝܣܡܘܣ ܡܕܡ ܐܝܬܝܗܿ ܕܡܢ ܦܪ̈ܘܛܣܝܣ ܕܢܚ̈ܝܬ ܫܪܪܐ\nܡܪܟܒ. ܗܘ ܬܚܘܡܐ ܡܨܥܝܐ ܒܐܦܘܕܟܣܝܣ ܐܘ ܒܣܘܥܪܢܐ ܐܟܚܕ ܘܚܘܫܒܐ. ܥܠܬܐ ܗܘ ܕܡܚܘܝܢܘܬ ܣܟ̈ܐ\nܕܟܘܢܫܐ. ܘܗܝ ܗܕܐ ܐܦܘܕܟܣܝܣ ܕܡܛܠ ܡܢܐ ܡܬܟܢܝܐ. ܐܘ ܒܚܘܫܒܐ ܗܘ ܒܠܚܘܕ ܥܠܬܐ ܕܡܚܝܢܘܬܗܘܢ\nܗ̄ ܕܥܠܬܐ ܗܘ ܕܦܣܩܐ ܒܠܚܘܕ ܘܠܘ ܕܝܠܗ ܕܣܘܥܪܢܐ ܒܝܬܗ. ܘܗܝ ܗܕܐ ܐܦܘܕܟܣܝܣ ܕܐܢ ܡܬܟܢܝܐ.\nܘܗܿܝ ܡܢ ܩܕܡܝܬܐ ܡܢ ܥܠܬܐ ܠܥܠܬܢܐ ܡܚܘܝܐ. ܘܡܛܠ ܗܕܐ ܡܪܢܝܐ. ܐܝܟ ܗܿܝ ܕܡܬܐܡܪܐ. ܕܗܢܐ\nܩܝܣܐ ܓܫܝܦ ܠܢܘܪܐ. ܘܟܠ ܕܓܫܝܦ ܠܢܘܪܐ ܡܚܪܟ. ܡܬܟܢܫ ܕܗܢܐ ܩܝܣܐ ܡܚܪܟ. ܗܐ ܓܫܘܦܘܬ ܢܘܪܐ.\nܐܦ ܒܣܘܥܪܢܐ ܐܦ ܒܚܘܫܒܐ ܐܘܟܝܬ ܒܦܣܩܐ ܥܠܬܐ ܗܝ ܕܡܚܪܟܘܬܐ. ܗܿܝ ܕܝܢ ܕܬܪܬܝܢ ܐܝܟ ܗܿܝ\nܕܡܬܐܡܪܐ. ܕܗܢܐ ܩܝܣܝܐ ܡܚܪܟܐ ܗܘ. ܘܟܠ ܡܚܪܟܐ ܓܫܝܦ ܠܢܘܪܐ. ܡܬܟܢܫ ܕܗܢܐ ܩܝܣܐ ܓܫܝܦ\nܠܢܘܪܐ. ܘܓܠܝܐ ܕܡܚܪܟܐ ܐܦܢ ܥܠܬܐ ܗܘܐ ܕܩܘܛܪܓܗ ܕܗܿܘ ܪܒܐ ܥܠ ܙܥܘܪܐ ܗ̄ ܒܚܘܫܒܐ ܕܦܣܩܐ.\nܠܘ ܐܦ ܒܣܘܥܪܢܐ ܥܠܬܐ ܗܘ ܕܓܫܘܦܘܬ ܢܘܪܐ. ܐܠܐ ܥܠܬܢܐ. ܘܒܐܦܘܕܟܣܝܣ ܡܢ ܗܿܝ ܕܡܛܠ ܡܢܐ.\nܠܐ ܐܠܨܐ ܕܗܿܘ ܡܨܥܝܐ ܐܝܟܢ ܕܗܘ ܥܠܬܐ ܢܗܘܐ. ܠܣܟܐ ܗܿܘ ܪܒܐ. ܐܠܐ ܕܫܟܝܚܘܬܗ ܒܗܿܘ\nܙܥܘܪܐ. ܘܐܦܢ ܢܗܘܐ ܥܠܬܢܗ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܚܝܘܬܐ ܓܘܫܡܐ.", "ܢܘܗܪܐ ܕܥܠ ܡܢ̈ܘܬ ܝܘܠܦܢ̈ܐ", "ܠܟܠ ܓܝܪ ܝܘܠܦܢܐ ܗܿܘ ܕܣܝܡ ܐܝܬ. ܘܪ̈ܝܫܐ ܘܫܘ̈ܐܠܐ. ܘܗܿܘ ܕܣܝܡ. ܕܟܠ\nܝܘܠܦܢ ܐܝܬܘܗܝ. ܗܿܘ ܕܒܗ ܡܬܒܚܢܝܢ ܗܿܢܘܢ ܕܐܘܣܝܐܝܬ ܠܗ ܢܩܝܦܝܢ. ܐܝܟ ܡܫܘܚܬܐ\nܠܓܐܘܡܛܪܝܐ. ܘܡܢܝܢܐ ܠܐܪܝܬܡܛܝܩܝ. ܘܦܓܪ̈ܐ ܐ̱ܢܫ̈ܝܐ ܒܗܿܝ ܕܚܠܝܡܝܢ ܐܘ ܟܪܝܗܝܢ ܠܐܣܝܘܬܐ.\nܘܐܘܣܝܝܐ ܡܢ ܗܪܟܐ ܐܡܪܝܢܢ ܠܗܿܘ ܕܢܩܦ ܠܡܕܡ ܒܗܿܝ ܕܗܿܘ ܐܝܬܘܗܝ. ܐܝܟ ܫܘܝܘܬܐ ܠܟܡܝܘܬܐ.\nܐܘ ܦܛܫܘܬܐ ܠܢܚܝܪܐ. ܘܪ̈ܝܫܐ ܡܢ ܐܝܬܝܗܘܢ ܬܚܘ̈ܡܐ ܘܦܪ̈ܘܛܣܝܣ ܕܡܢܗܝܢ ܡܬܪܟܒܝܢ.\nܣܘܠܘܓܝܣܡ̈ܘ ܕܒܗ. ܘܫܘ̈ܐܠܐ ܬܘܒ ܐܝܬܝܗܘܢ ܦܪ̈ܘܛܣܝܣ ܗܢܝܢ ܕܡܬܥܩܒܐ ܡܚܝܢܘܬ ܡܢܘ̈ܬܗܝܢ\nܠܘܬ ܚܕ̈ܕܐ ܒܗ ܒܗܿܘ ܝܘܠܦܢܐ. ܘܗܢܘܢ ܝܘܠܦܢ̈ܐ ܡܫܬܚܠܦܝܢ ܒܫܘܚ̈ܠܦܐ ܕܗܿܢܘܢ ܕܣܝܡܝܢ\nܠܗܘܢ. ܐܘ ܒܫܘܚ̈ܠܦܝ ܙܢܝ̈ܗܘܢ. ܘܗܿܢܘܢ ܕܠܗܘܢ ܣܝܡܝܢ ܐܢ ܒܟܠ ܡܕܡ ܡܫܚܠܦܝܢ ܡܢܟܪ̈ܝܐ\nܡܬܟܢܝܢ ܗܢܘܢ ܝܘܠܦܢ̈ܐ. ܘܟܕ ܗܿܘ ܕܣܝܡ ܠܡܕܡ ܡܢ ܝܘܠܦܢ̈ܐ ܓܘܢܝ ܢܗܘܐ ܡܢ ܗܿܘ ܕܣܝܡ ܠܗܿܘ\nܐ̱ܚܪܢܐ. ܒܓܢܣܢܝܘܬܐ ܡܢ ܐܝܟ ܓܐܘܡܛܪܝܐ ܕܥܠܝܐ ܡܢ ܝܕܥܬܐ ܕܡܓܫܡ̈ܐ. ܐܘ ܒܠܐ ܡܬܚܡܘܬܐ.\nܐܝܟ ܐܣܦܝܪ̈ܐ ܡܬܬܙܝܥܢ̈ܝܬܐ ܕܬܚ̈ܬܝܢ ܡܢ ܐܣܦܝܪ̈ܐ. ܡܬܐܡܪܐ ܕܗܿܘ ܕܝܠܢܝܐ ܬܚܝܬ ܗܿܘ\nܓܘܢܝܐ ܣܝܡ. ܒܗܿ ܒܕܡܘܬܐ ܘܟܕ ܡܫܚ̈ܠܦܐ ܢܗܘܘܢ ܗܿܢܘܢ ܕܣܝܡܝܢ ܠܗܘܢ. ܘܗܿܘ ܡܢ ܚܕ ܝܨܝܦ\nܥܠ ܗܿܢܘܢ ܕܐܘܣܝܐܝܬ ܢܩܝܦܝܢ ܠܗܿܘ ܐ̱ܚܪܢܐ. ܐܝܟ ܕܡܬܐܡܪܐ ܕܡܘܣܝܩܝ ܠܬܚܬ ܡܢ ܐܪܝܬܡܛܝܩܝ\nܐܝܬܝܗܿ. ܒܕܓܘܢ ܟܠ ܫܬܐܣܬܐ ܕܣܝܡܐ ܒܗܿܢܘܢ ܬܚ̈ܬܝܐ ܒܗܠܝܢ ܕܠܥܠ ܡܢܗܘܢ ܐܦܘܕܝܟ̈ܣܐ\nܗܘ̈ܝܢ. ܘܐܝܬ ܬܘܒ ܐܡܬܝ ܕܡܕܡ ܡܢ ܫܬܐܣ̈ܐ ܕܗܠܝܢ ܥ̈ܠܝܐ ܒܬܚ̈ܬܝܐ ܡܬܚܘܐ. ܒܪܡ ܠܘ ܒܗ\nܒܙܢܐ ܕܫܬܐܣ̈ܝ ܬܚ̈ܬܝܐ ܒܗܘܢ ܡܬܚܘ̈ܝܢ. ܐܝܟܢܐ ܕܚܘܕܪܐ ܢܩܦ ܘܫܟܝܪܘܬܐ ܬܬܟܢܫ ܘܝܘܠܦܢ̈ܐ\nܡܬܛܟܣܝܢ ܚܕ ܠܥܠ ܡܢ ܚܕ ܠܦܘܬ ܗܿܢܘܢ ܕܠܗܘܢ ܣܝܡܝܢ ܥܕܡܐ ܕܡܬܡܛܝܢ ܠܘܬ ܦܝܠܣܘܦܝܐ\nܩܕܡܝܬܐ. ܕܗܿܘ ܕܣܝܡ ܐܝܬ ܠܗܿ ܗܿܘ ܕܐܝܬܘܗܝ ܕܠܝܬ ܕܓܘܢܝܐ ܡܢܗ. ܘܒܗܿܝ ܕܡܚܘܝ ܒܝܬܗ\nܐܝܬܘܗܝ. ܠܐ ܣܢܝܩ ܕܒܐܚܪܢܐ ܢܬܚܘܐ. ܘܗܠܝܢ ܡܢ ܕܒܗܘܝܐ ܘܚܘܒܠܐ ܘܠܐ ܚܕܐ ܐܦܘܕܝܟܣܝܣ\nܥܠܝܗܘܢ ܡܨܝܐ ܕܬܗܘܐ. ܒܗܿܝ ܕܡܢ ܩܨ ܠܐ ܟܘܬܪܗܘܢ ܐܦܠܐ ܦܣܩܐ ܥܠܝܗܘܢ ܡܟܬܪ ܐܢܢܩܐܝܬ.\nܘܬܘܒ ܡܛܠ ܗܿܝ ܕܒܝܢܬ ܡܬܪܓܫܢܐ ܕܩܐܡ ܘܥܬܝܕܐ ܕܡܟܢ ܠܡܬܚܒܠܘ ܣܝܡܝܢ. ܘܠܦܘܬ ܬܪܝܗܘܢ ܘܠܐ\nܚܕܐ ܐܦܘܕܝܟܣܝܣ ܐܠܐ ܟܒܪ ܟܠܢ̈ܝܐ ܢܬܢܣܒܘܢ. ܘܗܝܕܝܟ ܠܘ ܡܢܗܘܢ ܐܝܬܝܗܘܢ. ܘܒܡܬܡܨܝ̈ܢܐ ܡܢ\nܗܿܘܝܐ ܐܦܘܕܝܟܣܝܣ ܥܠ ܡܬܡܨܝܢܘܬܗܘܢ. ܒܪܡ ܠܘ ܥܠ ܟܘܝܢܗܘܢ. ܘܠܡܬܡܨܝܢܐ ܡܢ ܐܝܟ ܕܒܣܘܓܐܐ\nܐܝܬ ܡܫܬܪܪܢܘܬܐ ܡܙܕܩܬ ܡܣܒܪܢܘܬ ܟܘܝܢܐ. ܐܝܟ ܡܘܥܝܬ ܕܩܢܐ ܒܩܘܡܬ ܥܠܝܡܘܬܐ. ܘܬܚܘܡܐ ܡܢ\nܡܨܥܝܐ ܗܪܟܐ ܩܛܝܪܘܬ ܥܛܪ̈ܐ. ܘܪܨܝܦܘܬ ܦܘܪ̈ܘ ܕܐܦ̈ܐ.", "ܢܘܗܪܐ ܥܠ ܗܿܝ ܕܬܚܘܡܐ ܠܘ ܒܝܕ ܐܦܘܕܝܟܣܝܣ ܡܨܐ ܠܡܬܩܢܝܘ ܘܕܒܡܘܢ\nܦܪܝܫܝܢ", "ܘܬܚܘܡܐ ܡܢ ܠܘ ܒܝܕ ܐܦܘܕܝܟܣܝܣ ܡܬܩܢܐ. ܒܗܿܝ ܕܡܢ ܐܢܢܩܝ ܗܝܕܝܟ ܥܠ\nܡܨܥܝܐ ܡܨܛܪܟ. ܘܕܬܚܘܡܐ ܡܢ ܣܟܐ ܢܗܘܐ ܪܒܐ ܘܡܬܬܚܡܢܐ ܣܟܐ ܢܗܘܐ ܙܥܘܪܐ. ܘܗܿܪܟܐ ܡܢ\nܬܠܬܝܗܘܢ ܬܚܘ̈ܡܐ ܫܘ̈ܝܐ ܙܕܩ ܕܢܗܘܘܢ. ܒܗܿܝ ܕܐܠܘ ܬܚܘܡܐ ܡܨܥܝܐ ܓܘܢܝ ܢܗܘܐ ܡܢ ܡܬܬܚܡܢܐ\nܐܠܨܐ ܕܐܦ ܗܘ ܬܚܘܡܐ ܕܣܟܐ ܗܿܘ ܪܒܐ ܓܘܢܝ ܢܗܘܐ ܡܢܗ. ܘܡܬܟܢܫܐ ܕܠܘ ܬܚܘܡܐ ܗܘ. ܒܗܿܝ ܕܡܢ\nܐܢܢܩܝ ܕܫܘܝܐ ܢܗܘܐ ܬܚܘܡܐ ܠܡܬܬܚܡܢܐ. ܘܡܫܘܬܦܝܢ ܡܢ ܐܦܘܕܝܟܣܝܣ ܘܬܚܘܡܐ ܒܗܿܝ ܕܐܝܬ ܐܡܬܝ\nܕܐܦ ܦܘܢ̈ܝܐ. ܕܡܢܐ ܘܡܛܠ ܡܢܐ ܡܫܘܬܦܝܢ. ܘܗܢܐ ܡܢ ܟܕ ܬܚܘܡܐ ܡܨܥܝܐ ܒܐܦܘܕܝܟܣܝܣ ܡܢ\nܥ̈ܠܠܬܐ ܢܗܘܐ ܐܘܣܝܝ̈ܬܐ ܕܣܘܥܪ̈ܢܐ. ܐܝܟ ܗܿܝ ܕܟܕ ܡܫܬܐܠܐ ܕܡܛܠ ܡܢܐ ܣܗܪܐ ܚܫܟ. ܘܡܬܦܢܝܐ\nܡܛܠ ܕܐܪܥܐ ܡܬܡܨܥܐ ܒܝܬ ܠܗ ܠܫܡܫܐ. ܘܟܠ ܡܨܥܝܘܬܐ ܕܐܝܟ ܗܕܐ ܐܢܢܩܐܝܬ ܫܘܢܝܐ ܡܥܒܕܐ\nܕܢܘܗܪܗ ܕܣܗܪܐ. ܘܡܫܬܐܠܐ ܬܘܒ ܕܡܢܐ ܗܝ ܐܩܠܦܣܝܣ. ܘܡܬܦܢܝܐ ܕܫܘܢܝܐ ܗܝ ܕܢܘܗܪܐ ܣܗܪܢܝܐ\nܡܢ ܩܨ ܡܡܨܥܘܬ ܐܪܥܐ ܕܒܝܬ ܠܗ ܠܫܡܫܐ ܡܬܟܝܢܐ. ܦܪܝܫܝܢ ܕܝܢ ܡܢ ܚܕ̈ܕܐ. ܒܗܿܝ ܕܗܿܘ\nܕܒܬܚܘܡܐ ܐܬܩܕܡ. ܒܐܦܘܕܝܟܣܝܣ ܐ̱ܚܪܢܐ ܐܫܬܟܚ. ܘܙܕܩ ܠܡܕܥ. ܕܥ̈ܠܠܬܐ ܡܢ ܐܪܒܥ ܐܝܬܝܗ̈ܝܢ.\nܥܒܘܕܘܬܐ ܐܝܟ ܢܓܪܐ ܠܟܘܪܣܝܐ. ܘܗܘܠܢܝܬܐ ܐܝܟ ܩܝܣܐ ܠܟܘܪܣܝܐ. ܘܐܕܫܢܝܬܐ ܐܝܟ ܐܣܟܝܡܗ.\nܘܫܘܡܠܝܢܝܬܐ ܐܝܟ ܡܘܬܒܐ ܕܥܠܘܗܝ. ܟܕ ܢܫܬܟܚ̈ܢ ܡܢ ܐܢܢܩܝ ܕܐܦ ܥܠܬܢܗܝܢ ܢܫܬܟܚ. ܘܡܛܠ\nܕܗܢܝܢ ܗܠܝܢ ܬܪܬܝܢ ܐ̱ܚܪ̈ܢܝܬܐ ܗܢܝܢ ܐܢܝܢ ܡܝܩܢܢ̈ܘܬܐ. ܗܿܢܝܢ ܝܬܝܪܐܝܬ ܒܬܚܘ̈ܡܐ\nܡܚܘܝܢ̈ܘܬܐ ܡܬܢܣ̈ܒܢ. ܘܐܝܬ ܕܝܢ ܐܡܬܝ ܕܐܪ̈ܒܥܬܝܗܝܢ ܡܬܢܣ̈ܒܢ ܐܟܚܕܐ. ܐܝܟ ܗܿܝ ܕܡܬܐܡܪܐ\nܕܣܝܦܐ ܐܘܪܓܢܘܢ ܗܘ ܐܘܡܢܝܐ. ܢܣܝܒ ܡܢ ܦܪܙܠܐ ܕܐܪܝܟ ܘܦܬܐ ܘܚܪܝܦ ܣܛܪ̈ܐ ܐܝܟ ܕܠܩܛܠܐ\nܕܡܕܡ ܡܢ ܚܝ̈ܘܬܐ. ܘܐܘܡܢܝܐ ܡܢ ܫܘܘܕܥܐ ܗܘ ܕܥܠܬܗ ܥܒܘܕܬܐ. ܘܬܠܬܐ ܕܫܪܟܐ ܕܬܠܬ ܕܫܪܟܐ.\nܘܥܠܬܐ ܕܫܘܝܐ ܠܥܠܬܢܐ ܡܬܢܣܒܘ ܡܬܢܣܒܐ ܒܬܚܘܡܗ. ܘܦܘ̈ܠܓܝܗܿ ܕܝܠܢ̈ܝܐ ܠܘ ܒܬܚܘܡܗ ܐܠܐ\nܒܬܚܘܡ ܐܕܫܗ ܡܬܢܣܒܝܢ. ܐܝܟ ܡܣܝܘܬܐ ܕܚܕܐ ܗܝ ܡܢ ܥ̈ܠܬ ܕܐܫܬܐ. ܒܕܓܘܢ ܠܘ ܒܬܚܘܡܗܿ ܙܕܩ\nܕܬܬܢܣܒ ܐܠܐ ܒܬܚܘܡ ܡܕܡ ܡܢ ܐܕܫܝܗܿ ܛܪܝܛܐܘܣ ܠܡܐܡܪ ܐܘ ܛܛܪܛܐܘܣ. ܘܟܕ ܥ̈ܠܠܬܐ ܢܬܟܝ̈ܢܢ\nܣܓܝ̈ܐܬܐ ܠܡܕܡ ܡܢ ܣܘܥܪ̈ܢܐ. ܘܗܢܝܢ ܩܪ̈ܝܒܬܐ ܠܘ ܒܪ̈ܚܝܩܬܐ ܙܕܩ ܠܡܬܚܫܚܘ ܒܡܚܘܝ̈ܢܘܬܐ.\nܒܕܓܘܢ ܟܕ ܡܫܬܐܠܐ ܕܡܛܠ ܡܢܐ ܓܠܝܙܬ ܡܢ ܙܡܝܪ̈ܬܐ ܗܝ ܣܩܘܬܘܣ. ܠܘ ܡܛܠ ܕܓܠܝܙܬ ܟܪ̈ܡܐ ܗܝ\nܙܕܩ ܠܡܦܢܝܘ ܐܝܟ ܕܐܦ ܟܪܘܣܘܣ ܐ̱ܢܫ ܣܥܪ. ܐܠܐ ܡܛܠ ܕܓܠܝܙܬ ܚܡܪܐ ܗܝ. ܐܘ ܬܘܒ ܩܪܝܒܐܝܬ\nܟܐܡܬ ܠܡ ܡܛܠ ܕܠܘ ܪܘܝܢ ܘܐܦܢ ܠܘ ܐܦܘܕܝܩܛܝܩܝܬܐ ܗܝ ܟܪܝܣܝܣ ܠܢܝܫܐ ܛܟ ܣܦܩܐ ܠܡܒܕܩܘ.", "ܩܦܠܐܘܢ ܕܚܡܫܐ", "ܥܠ ܣܘܠܘܓܝܣܡܘܣ ܣܘܦܣܛܝܩܝܐ ܐܘܟܝܬ ܡܛܥܝܢܐ", "ܘܛܥܝܘܬܐ ܡܢ ܒܣܘܠܘܓܝܣܡܘܣ ܗܘܝܐ. ܐܘ ܡܢ ܩܨ ܐܕܫܗ. ܐܘ ܡܢ ܩܨ ܗܘܠܐ\nܕܡܢܗܿ ܢܣܝܒ. ܘܗܿܘ ܩܕܡܝܐ ܐܝܟ ܗܿܝ ܕܢܗܘܐ ܡܢ ܙܢ̈ܝܐ ܡܕܡ ܠܐ ܡܟܢܫ̈ܢܐ. ܕܚܕ ܡܢ\nܐܣܟܝ̈ܡܐ. ܘܗܿܘ ܕܬܪܝܢ ܟܕ ܬܗܘܐ ܗܝ ܗܘܠܐ ܟܕܒܬܐ ܒܟܝܢܗܿ. ܘܐܝܟ ܫܪܝܪܬܐ ܡܢ ܡܣܬܒܪܐ. ܟܕ\nܬܗܘܐ ܕܕܡܝܘܬܐ ܡܕܡ ܕܠܘܬ ܫܪܪܐ ܗܝ ܒܗܿ ܡܝܬܝܐ. ܘܗܝ ܕܡܝܘܬܐ. ܐܘ ܒܪܬ ܩܠܝܬܐ ܗܝ: ܐܘ\nܣܘܟܠܝܬܐ. ܘܗܿܝ ܩܕܡܝܬܐ. ܐܘ ܟܕ ܦܫܝܛܐ ܒܪܬ ܩܠܐ ܗܘܝܐ ܐܘ ܟܕ ܡܪܟܒܐ. ܘܗܿܝ ܬܘܒ ܩܕܡܝܬܐ.\nܐܘ ܒܗܘܠܐ ܐܘܟܝܬ ܒܐܬܘ̈ܬܐ ܐܟܚܕ ܘܒܐܕܫܐ. ܐܘܟܝܬ ܒܪܘܟܒܗܝܢ ܕܡܝܐ ܐܝܟ ܫܘܝ̈ܝ ܫܡܐ. ܐܘ\nܒܗܘܠܐ ܒܠܚܘܕ ܐܝܟ ܒܪܬ ܩܠܐ ܕܢܘܪܐ ܘܢܘܪܐ. ܐܘ ܒܐܕܫܐ ܒܠܚܘܕ. ܐܝܟ ܒܪܬ ܩܠܐ ܕܡܬܗܘܢܢܐ\nܕܣܘܟܠܐ ܕܡܬܕܪܟܢܐ ܡܗܓܓܐ. ܟܕ ܒܟܝܢܗܿ ܡܕܪܟܢܘܬܐ ܡܫܘܕܥܐ. ܘܗܿܝ ܕܟܕ ܡܪܟܒܐ ܐܘ ܒܝܕ\nܐܣܟܝܡܐ ܡܕܡ ܕܢܩܦ ܠܪܘܟܒܐ ܥܐܠܐ ܕܡܝܘܬܐ. ܘܢܩܦܐ ܛܘܥܝܝ. ܐܝܟ ܗܿܝ ܕܡܬܐܡܪܐ ܕܐܝܙܒܠ ܒܪܬ\nܐܘܪܫܠܡ ܫܛܝܬܐ. ܘܐܝܟ ܗܿܝ ܬܘܒ ܕܟܠ ܡܐ ܕܝܕܥ ܦܠܣܘܦܐ ܐܝܟ ܗܿܘ ܡܐ ܕܝܕܥ ܐܝܬܘܗܝ. ܘܠܟܐܦܐ\nܝܕܥ ܡܕܝܢ ܟܐܦܐ ܐܝܬܘܗܝ. ܐܘ ܟܕ ܡܫܬܓܢܐ ܐܣܟܝܡܐ ܕܪܘܟܒܐ ܥܐܠܐ ܛܘܥܝܝ. ܘܗܕܐ ܬܪܝܢܐܝܬ ܐܘ\nܟܕ ܟܢܝܫܐܝܬ ܫܪܝܪܐ ܡܣܬܒܪܐ ܕܐܦ ܦܪܝܫܐܝܬ ܫܪܝܪܐ. ܐܘ ܒܗܦܟܐ. ܘܗܿܘ ܡܢ ܐܝܟ ܗܿܝ ܕܢܐܡܪ\nܥܠ ܐ̱ܢܫ ܛܒܐ ܒܐܘܡܢܘܬܗ. ܠܐ ܕܝܢ ܛܒܐ ܒܐܡܢܗ. ܕܐܘܡܢܐ ܛܒܐ ܐܝܬܘܗܝ. ܘܠܐ ܫܪܝܪܐ ܕܢܦܪܫ\nܘܢܐܡܪ ܕܛܒܐ ܗܘ. ܗܿܘ ܕܝܢ ܐܝܟ ܗܿܝ ܕܢܐܡܪ ܥܠ ܐ̱ܢܫ ܠܐ ܛܒܐ ܒܐܘܡܢܘܬܗ. ܛܒܐ ܕܝܢ ܒܐܡܢܗ.\nܕܐܘܡܢܐ ܗܘ ܘܛܒܐ ܗܘ. ܘܠܐ ܫܪܝܪܐ ܕܢܪܟܒ ܘܢܐܡܪ ܕܐܘܡܢܐ ܛܒܐ ܐܝܬܘܗܝ. ܘܗܠܝܢ ܡܢ ܥܠ\nܕܡܝܘܬܐ ܕܒܒܪܬ ܩܠܐ. ܗܿܝ ܕܝܢ ܕܒܣܘܟܠܐ ܗܘܝܐ. ܐܘ ܟܕ ܗܝ ܦܪܘܛܣܝܣ ܠܐ ܟܐܢܐܝܬ ܡܬܗܦܟܐ.\nܐܝܟ ܗܿܢܘܢ ܕܗܦܟܝܢ ܠܐܦܘܦܣܝܣ ܗܿܝ ܡܢܬܝܬܐ. ܐܘ ܟܕ ܠܗܿܘ ܡܐ ܕܒܓܕܫܐ ܐܝܟ ܗܿܘ ܡܐ ܕܒܟܝܢܐ\nܢܣܒܝܢ ܘܐܡܪܝܢܢ ܕܗܿܘ ܕܝܬܝܒ ܒܐܠܦܐ ܕܪܕܝܐ ܡܬܬܙܝܥ. ܘܟܠ ܕܡܬܬܙܝܥ ܠܘ ܒܚܕܐ ܕܘܟܐ ܡܟܬܪ̈ܢ\nܡܢ̈ܘܬܗ. ܘܗܟܢܐ ܪܝܩܢܘܬܐ ܡܟܢܫܝܢ. ܐܘ ܟܕ ܠܡܬܢܩܦܢܐ ܬܚܠܘܦ ܢܩܘܦܐ ܢܣܒܝܢ ܘܐܡܪܝܢ ܕܒܪܢܫܐ\nܡܢ ܟܕ ܡܬܗܓܓܐ. ܗܘ ܡܠܝܠܐ ܐܝܬܘܗܝ. ܡܕܝܢ ܟܠ ܡܬܗܓܓܐ ܡܠܝܠܐ. ܐܘ ܟܕ ܗܿܘ ܡܐ ܕܒܚܝܠܐ ܐܝܟ\nܗܿܘ ܕܒܡܥܒܕܢܘܬܐ ܡܬܢܣܒ ܐܝܟ ܗܿܝ ܕܡܣܬܘܕܐ ܕܦܝܠܣܘܦܐ ܫܘܐ ܠܡܬܡܠܟܘ ܒܗ. ܘܛܠܝܐ ܦܠܣܘܦܐ\nܐܝܬܘܗܝ. ܡܕܝܢ ܫܘܐ ܠܡܬܡܠܟܘ ܒܗ.", "ܗܘ̈ܝܢ ܕܝܢ ܘܡܛܥܝܢ̈ܘܬܐ ܘܡܢ ܠܐ ܢܛܘܪ̈ܘܬܐ ܕܟܠ ܚܕ ܡܢ ܩܢܘ̈ܢܐ ܕܐܬܥܗܕܘ\nܒܗܘܝܐ ܕܐܢܛܝܦܣܝܣ. ܒܕܓܘܢ ܡܣܬܒܪܝܢ ܕܐܟܚܕܐ ܡܫܪܝܢ ܐܘ ܡܕܓܠܝܢ ܐܢܛܝܦܛܝܩ̈ܝܐ. ܗܘ̈ܝܢ ܬܘܒ\nܘܒܝܕ ܙܢ̈ܝܐ ܗܠܝܢ ܐܪܒܥܐ ܒܠܝ̈ܠܐ ܕܟܡܢܝܢ ܒܬܚܘ̈ܡܐ. ܘܒܗܠܝܢ ܬܘܒ ܕܟܡܢܝܢ ܒܣܘܠܘܓܝܣܡܘܣ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܟܕ ܒܠܐ ܦܪܘܣܕܝܘܪ̈ܝܣܡܘܢثܬܐ ܐܝܟ\nܕܒܦܪܘܣܕܝܘܪܣܡܘܣ ܡܬܚܫܚܝܢ ܘܐܡܪܝܢ. ܕܒܪܢܫܐ ܓܢܣܐ ܐܝܬܘܗܝ. ܒܗܿܝ ܕܚܝܘܬܐ ܐܝܬܘܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܟܕ ܠܥܠܬܢܐ ܬܚܠܘܦ ܥܠܬܐ ܢܣܒܝܢ ܘܐܡܪܝܢ ܕܢܦܫܐ\nܠܐ ܡܝܘܬܬܐ ܗܝ ܒܗܿܝ ܕܐܡܝܢܬ ܙܘ̈ܥܐ ܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܒܠܐ ܝܕܥܬܐ ܕܗܦܘ̈ܟܝ ܦܪ̈ܘܛܣܝܣ ܐܝܟ ܗܿܢܘܢ\nܕܗܦܟܝܢ ܠܗܿܝ ܕܘܠܐ ܚܕܐ ܣܬܐ ܒܣܟܬܐ. ܠܗܿܝ ܕܘܠܐ ܚܕܐ ܣܟܬܐ ܒܐܣܬܐ. ܘܠܐ ܚܟܡܝܢ ܕܗܿܘ\nܕܡܬܩܛܪܓ ܒܗܿܝ ܩܕܡܝܬܐ ܠܘ ܣܟܬܐ ܗܝ ܐܠܐ ܒܣܟܬܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܒܝܕ ܫܘܚܠܦ ܣܝܡܐ ܕܠܐ ܟܦܘܪܘܬܐ ܒܦܪܘܛܣܝܣ ܟܕ\nܡܛܥܝܢ ܕܠܐ ܒܡܕܡ ܦܪܝܫܐ ܗܿܝ ܕܡܢ ܐܢܢܩܝ ܠܐ ܬܗܘܐ. ܡܢ ܗܿܝ ܕܠܐ ܡܢ ܐܢܢܩܝ ܕܬܗܘܐ. ܒܕܓܘܢ\nܐܟܡܐ ܕܗܕܐ ܡܫܪܐ ܥܠ ܗܿܝ ܕܡܨܝܐ ܕܬܫܪ ܐܦ ܗܿܝ.", "ܗܘܝܐ ܕܝܢ ܡܛܥܝܢܘܬܐ. ܘܟܕ ܠܗܿܘ ܕܠܐ ܐܝܬܘܗܝ ܥܠܬܐ ܐܝܟ ܗܿܘ ܕܥܠܬܐ ܗܘ\nܢܣܒܝܢ ܘܐܡܪܝܢ. ܕܠܘ ܝܬܝܪ ܡܢ ܕܒܘܪܝܬܐ ܒܪܢܫܐ ܙܕܩ ܗܘܐ ܕܢܣܘܩ ܐܐܪ ܒܬܪ ܕܐܟܚܕܐ ܐܫܬܘܬܦܘ\nܒܚܝܘܬܐ.", "ܗܘܝܐ ܕܝܢ ܡܛܥܝܢܘܬܐ ܘܟܕ ܠܗܿܘ ܕܟܠܝܐ ܢܗܘܐ ܐܝܟ ܗܿܘ ܕܡܨܐ ܢܣܒܝܢ\nܘܐܡܪܝܢ. ܕܡܨܝܐ ܕܢܦܣܘܩ ܕܒܪܢܫܐ ܟܐܦܐ ܐܝܬܘܗܝ ܒܡܠܬܐ ܘܐܦܢ ܠܘ ܒܣܘܥܪܢܐ ܐܝܬܘܗܝ. ܘܡܢ\nܐܢܢܩܝ ܕܟܐܦܐ ܒܪܢܫܐ ܠܐ ܐܝܬܘܗܝ. ܡܬܟܢܫ ܕܡܢ ܐܢܢܩܝ ܒܪܢܫܐ ܠܐ ܐܝܬܘܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܡܢ ܠܐ ܡܕܪܫܘܬܐ ܕܒܐܝܟܢܝܘܬ ܩܘܛܪܓܐ. ܐܡܪܝܢ\nܓܝܪ ܕܚܘܪܘܬܐ ܕܓܕܫܐ ܗܝ ܡܥܠ ܥܐܠܐ ܒܡܢܝܘܬܗ ܕܚܘܪܐ ܕܐܘܣܝܐ ܗܘ. ܡܕܝܢ ܓܕܫܐ ܥܐܠ\nܒܡܢܝܘܬܗܿ ܕܐܘܣܝܐ. ܘܠܐ ܦܪܝܫܝܢ ܕܚܘܪܐ ܒܗܿܝ ܕܚܘܪܐ ܗܘ ܥܐܠܐ ܚܘܪܘܬܐ. ܒܡܢܝܘܬܗ ܘܠܘ\nܒܗܿܝ ܕܐܘܣܝܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܡܢ ܙܢܐ ܕܕܡܝܘܬܐ ܐܝܟ ܗܿܝ ܕܐܡܪܝܢ ܕܗܿܘ ܡܐ\nܕܕܡܐ ܠܡܕܡ ܙܕܩ ܕܐܦ ܠܗܿܘ ܡܐ ܕܗܿܘ ܡܕܡ ܕܡܐ ܢܗܘܐ ܕܡܐ. ܘܥܡܪܐ ܕܡܐ ܠܬܠܓܐ. ܡܕܝܢ ܐܦ\nܠܓܠܝܕܐ ܙܕܩ ܕܢܬܕܡܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ. ܘܟܕ ܠܓܠܝܙܘܬܐ ܒܕܘܟܬ ܐܢܛܝܦܣܝܣ ܢܣܒܝܢ\nܘܐܡܪܝܢ. ܗܿܘ ܕܠܐ ܚܙܐ ܣܡܝܐ ܗܘ. ܘܐܣܬܐ ܠܐ ܚܙܝܐ. ܡܕܝܢ ܣܡܝܬܐ ܗܝ.", "ܗܘܝܐ ܬܘܒ ܕܝܢ ܡܛܥܝܢܘܬܐ. ܒܙܢܐ ܗܿܘ ܕܐܡܪܝܢ ܕܟܠ ܕܡܢ ܡܢܘ̈ܬܐ ܫܘܝܬ\nܐܣܟܝܡܐ ܡܪܟܒ. ܙܕܩ ܕܐܦ ܗܘ ܫܘܐ ܠܐܣܟܝܡ ܡܢܘ̈ܬܗ ܢܗܘܐ. ܘܚܘܕܪܐ ܡܢ ܬܪܬܝܢ ܩܫ̈ܬܬܐ\nܫܘܝ̈ܬܐ ܡܪܟܒ. ܡܕܝܢ ܐܦ ܗܘ ܩܫܬܢܝܐ ܗܘ. ܘܙܢܐ ܗܢܐ ܕܛܘܥܝܝ ܒܐܣܟܝ̈ܡܐ ܗܘ ܒܠܚܘܕ ܗܿܘܐ.\nܘܗܿܠܝܢ ܡܢ ܣܘܓܐܬ ܙܢ̈ܝܐ ܡܛܥܝ̈ܢܝܐ ܐܝܟ ܕܡܢ ܡܫܪܬܚܘܬܐ ܕܒܗܘܠܐ ܐܟܚܕ ܘܒܐܕܫܐ\nܕܣܘܠܘܓܝ̈ܣܡܘ ܟܡܢܝܢ ܕܡܢܗܘܢ ܐܦ ܗܠܝܢ ܕܒܟܢܝܫܘܬ ܬܪܝܗܘܢ ܥܐܠܝܢ ܡܬܦܪܣܝܢ. ܕܠܗܘܢ ܒܐܟܝܦܘ\nܟܕ ܢܛܘܪ ܐ̱ܢܫ ܘܠܐ ܣܟ ܐܝܬ ܠܗ ܕܢܫܓܐ. ܐܢ ܕܝܢ ܥܡ ܗܿܝ ܕܗܕܐ ܣܥܪ ܗܢܐ ܬܘܒ ܢܚܫ ܠܡܣܥܐ\nܦܩܚܐ ܠܗ ܚܟܡܬܐ. ܒܕ ܗܝ ܡܢ ܟܕܘ ܣܢܬܗ.", "ܫܠܡܬ ܠܘܓܝܩܝ.", "ܬܘܒ ܒܝܕ ܐܠܗܐ ܡܫܪܝܢܢ ܒܗܿܢܝܢ ܕܦܪܓܡܛܝܐ ܕܬܪܬܝܢ. ܗܿܝ ܕܡܡܠܠܘܬ\nܟܝܢ̈ܝܬܐ ܡܬܟܢܝܐ", "ܩܕܡܝܬ ܥܘܬܕܐ", "ܚܟܡܬܐ ܡܢ ܓܝܪ ܐܝܬܝܗܿ ܓܡܝܪܘܬܗܿ ܕܢܦܫܐ ܐ̱ܢܫܝܬܐ. ܒܝܕ ܡܕܪܟܢܘܬܐ\nܕܟܠܗܝܢ ܗܠܝܢ ܕܐܝܬܝܗ̈ܝܢ ܐܝܟ ܕܐܝܬܝܗ̈ܝܢ. ܠܦܘܬ ܥܗܢܘܬܐ ܕܡܢ ܟܝܢܐ ܠܗܿ ܦܠܝܓܐ. ܘܗܢܝܢ\nܗܠܝܢ ܐܘ ܝܕܥܬܗܝܢ ܒܠܚܘܕ ܡܟܢܐ ܠܢ ܒܠܥܕ ܣܥܘܪܘܬܗܝܢ ܐܘ ܥܡ ܝܕܥܬܗܝܢ ܐܦ ܣܥܘܪܘܬܗܝܢ.\nܘܝܕܥܬܐ ܡܢ ܗܿܝ ܩܕܡܝܬܐ: ܦܝܠܠܣܘܦܝܐ ܬܐܘܪܝܛܝܩܝܬܐ ܡܬܟܢܝܐ. ܗܿܝ ܕܝܢ ܕܬܪܬܝܢ ܦܝܠܠܣܘܦܝܐ\nܦܪܩܛܝܩܝܬܐ. ܘܗܿܝ ܡܢ ܬܪܝܢܝܬܐ ܬܠܝܬܐܝܬ ܡܬܦܠܓܐ. ܠܚܟܡܬܐ ܡܢ ܥܝܕܢܝܬܐ. ܘܠܗܿܝ ܡܫܟܢܝܬܐ.\nܘܠܗܿܝ ܡܕܝܢܝܬܐ. ܒܗܿܝ ܕܡܢ ܥܪܝܨܘ ܐܣܬܢܩ ܒܪܢܫܐ ܠܘܬ ܝܕܥܬܐ ܕܡܝܬܪ̈ܬܐ ܐܝܟ ܕܢܩܢܐ ܐܢܝܢ.\nܘܕܫܪܝܪ̈ܬܐ ܐܝܟ ܕܢܙܕܗܪ ܡܢܗܝܢ. ܘܗܝ ܗܕܐ ܒܝܕ ܚܟܡܬܐ ܥܝܕܢܝܬܐ ܕܡܬܩܪܝܐ ܐܝܬܝܩܘܢ ܡܥܕܐ\nܕܬܗܘܐ. ܒܗܿ ܒܕܡܘܬܐ ܐܣܬܢܩ ܠܘܬ ܝܕܥܬܐ ܕܦܐܝܘܬ ܡܛܟܣܘܬܐ ܕܗܿܢܘܢ ܕܒܡܫܟܢܗ ܘܐܝܟܢܝܘܬ\nܡܠܚܡܘܬܗܘܢ ܕܙܘܓܐ ܠܡ ܘܒܪܬ ܙܘܓܐ ܘܝ̈ܠܕܐ ܘܡܘ̈ܠܕܢܐ ܘܡܪ̈ܝܐ ܘܡܢܝܚ̈ܢܐ. ܘܗܝ ܗܕܐ ܒܝܕ\nܚܟܡܬܐ ܗܿܝ ܡܫܟܢܝܬܐ ܕܐܩܢܘܡܝܩܘܢ ܡܬܟܢܝܐ ܗܿܘܝܐ. ܗܘ ܗܟܘܬ ܐܣܬܢܩ ܘܠܘܬ ܝܕܥܬܐ ܕܐܝܟܢܝܘܬ\nܡܫܘܬܦܘܬܐ ܕܥܡ ܓܘܐ ܕܒܢܝ̈ܢܫܐ. ܘܕܘܒܪܐ ܦܐܝܐ ܕܢܛܝܪܘܬܗ ܕܐܕܫܐ. ܘܗܝ ܬܘܒ ܗܕܐ ܒܝܕ ܚܟܡܬܐ\nܗܿܝ ܡܕܝܢܝܬܐ ܕܦܘܠܝܛܝܩܘܢ ܡܬܟܢܝܐ ܗܘܝܐ. ܒܗܿ ܒܕܡܘܬܐ ܘܦܝܠܣܘܦܝܐ ܗܿܝ ܬܐܘܪܝܛܝܩܝܬܐ\nܡܢܘ̈ܬܐ ܡܕܡ ܐܝܬ ܠܗܿ ܬܠܬ. ܘܡܢܬܐ ܗܿܝ ܕܥܠ ܣܘܥܪ̈ܢܐ ܐܟܝܦܐ. ܗܿܢܘܢ ܡܒܪ̈ܝܝ ܡܢ ܗܘܠܐ\nܣܟ. ܐܝܟ ܫܪܪܐ ܩܕܡܝܐ ܘܗܘ̈ܢܐ ܘܗܿܢܘܢ ܕܫܪܟܐ ܕܠܗܘܢ ܕܡܝܢ. ܘܦܘ̈ܠܓܐ ܕܗܿܘ ܕܐܝܬܘܗܝ\nܦܫܝܛܐܝܬ. ܕܐܦܢ ܡܕܡ ܡܢܗܘܢ ܚܒܝܟ ܠܗܘܠܐ ܡܕܪܟ. ܠܘ ܒܗܿܝ ܕܣܢܝܩ ܗܘ ܠܗܿ ܩܘܝܡܗ ܚܒܝܟ.\nܦܝܠܣܘܦܝܐ ܩܕܡܝܬܐ ܘܓܘܢܝܬܐ ܡܬܟܢܝܐ. ܒܗܿܝ ܕܗܿܘ ܕܣܝܡ ܐܝܬ ܠܗ ܐܝܟ ܕܐܬܐܡܪ ܕܓܘܢܝ ܡܢ ܟܠ\nܗܿܘ ܕܬܚܝܬ ܥܘܩܒܐ ܢܦܠ. ܕܐܝܬܘܗܝ ܗܿܘ ܕܐܝܬܘܗܝ ܦܫܝܛܐܝܬ. ܒܕܓܘܢ ܥܠ ܢܩܦܝ̈ܘܗܝ ܐܘܣܝ̈ܝܐ\nܡܒܚܢܐ. ܘܗܝ ܗܕܐ ܬܪܝܢܬ ܦܘ̈ܠܓܐ ܗܝ. ܡܢܗܿ ܡܢ ܝܕܥܬܐ ܗܿܝ ܟܠܢܝܬܐ ܕܒܗܿ ܐܝܬ ܦܘ̈ܠܓܐ\nܕܗܿܘ ܕܐܝܬܘܗܝ. ܡܢܗܿ ܡܢ ܗܿܝ ܕܕܝܠܢܐܝܬ ܬܐܘܠܘܓܝܐ ܡܬܟܢܝܐ. ܘܡܢܬܐ ܡܢ ܗܿܝ ܕܥܠ ܣܘܥܪ̈ܢܐ\nܚܒܝ̈ܟܝ ܥܡ ܗܘܠܐ ܐܟܝܦܐ ܗܿܢܘܢ ܐܝܠܢ ܕܗܘܢܐ ܡܨܐ ܗܘ ܠܡܒܪܝܘܬܗܘܢ ܡܢܗܿ ܡܬܡܛܝܩܝܬܐ\nܡܬܟܢܝܐ ܐܝܟ ܝܘܠܦܢ̈ܐ ܐܪܒܥܐ. ܘܡܢܬܐ ܬܘܒ ܗܝ ܕܡܚܒܟ ܚܒܝܟܝܢ ܒܗܿ ܣܘܥܪ̈ܢܐ ܥܡ ܗܘܠܐ. ܘܠܐ\nܡܬܘܡ ܡܫܟܚܐ ܠܡܒܪܝܘܬܗܘܢ ܦܘܣܝܘܠܝܓܝܐ ܡܬܟܢܝܐ. ܘܗܿܘ ܕܣܝܡ ܐܝܬ ܠܗܿ ܓܘܫܡܐ ܕܥܠܡܐ. ܒܗܿܝ\nܕܡܬܬܙܝܥ ܘܫܠܐ ܘܡܫܬܚܠܦ ܕܥܠܝܗܿ ܡܠܬܐ ܒܪܫܝܬܐ ܡܢܣܝܐ ܠܡܣܬܘܕܘ.", "ܙܘܗܪܐ ܐ̱ܪܙܢܝܐ ܒܕܓܘܢ ܐܘ ܕܐ̱ܪ̈ܙܐ ܗܠܝܢ ܡܬܗܝܡܢ. ܢܛܪ ܐܢܘܢ ܡܢ ܟܠ\nܡܫܡܥ ܕܡܨܝܐ. ܘܡܢ ܟܠ ܬܪܥܝ ܕܠܐ ܐܬܬܙܝܥܬ ܦܘܪ̈ܫܢܐ ܕܡܬܦܠܣ̈ܦܢܐ ܗܿܠܝܢ ܚ̈ܠܦܐ. ܒܢܐ ܕܝܢ\nܒܗܘܢ. ܟܠ ܗܿܘ ܕܐܬܬܟܠ ܥܠ ܕܟܝܘܬ ܬܐܪܬܐ ܕܒܗܿ ܐܬܬܟܝܢ. ܘܟܕ ܡܢܘܬ ܐܢܬ ܠܗܘܢ ܡܦܠܓܐܝܬ\nܘܒܕܘܪ̈ܓܐ ܒܗܘܢ ܠܗܘܢ ܣܘܣܐ ܐܢ ܒܝܐܝܒܘܬܐ ܕܦܐܝܐ ܠܘܬ ܩܢܝܘܬܗܘܢ ܢܬܠܗܩܘܢ. ܟܕ ܡܣܗܕ ܐܢ̱ܬ\nܒܗܘܢ ܟܠܗ ܡܘܠܝܐ ܕܣܒܪܗܘܢ. ܕܐܦ ܗܢܘܢ ܒܗܝܢ ܒܥܩ̈ܒܬܐ ܢܪܕܘܢ. ܐܢܕܝܢ ܬܒܣܪ ܥܠܝܗܿ ܕܣܝܡܬ\nܩܘܕܫ̈ܐ ܗܕܐ. ܠܗ ܠܗܿܘ ܕܡܬܝܐܒ̈ܢ ܪ̈ܘܚܬ ܡܠܝ̈ܠܐ ܠܡܬܒܥܟ ܕܝܢܗ ܐܓܥܠܬܟ. ܕܣܦܩ ܗܘ\nܠܡܕܢ÷"], "lines": ["ܦܪܓܡܛܝܐ ܩܕܡܝܬܐ", "ܥܘܬܕܐ", "ܥܘܬܕܐ ܕܩܕܡ ܠܘܓܝܩܝ ܘܕܡܢܐ ܗܘ ܗܢܝܢܐ ܕܡܢܗܿ", "ܩܦܠܐܘܢ ܩܕܡܝܐ: ܡܛܠ ܒܢ̈ܬ ܩ̈ܠܐ ܦܫܝ̈ܛܬܐ. ܘܗܠܝܢ ܚܡܫ ܟܠܢܝ̈ܬܐ", "ܩܦܠܐܘܢ ܕܬܪܝܢ: ܥܠ ܪܘܟܒܐ ܕܟܠ ܙܢ̈ܝ ܦܪܘܛܣܝܣ. ܘܥܠ ܗܠܝܢ ܕܡܩܦ ܠܗ ܢܩ̈ܦܢ.", "ܩܦܠܐܘܢ ܕܬܠܬܐ: ܥܠ ܪܘܟܒܐ ܬܪܝܢܐ ܕܡܫܬܪܪܢܘܬܐ", "ܩܦܠܐܘܢ ܕܐܪܒܥܐ: ܥܠ ܣܘܠܘܓܝܣܡܘܣ ܐܦܘܕܝܩܛܝܩܝܐ ܕܝܠܢܐܝܬ", "ܩܦܠܐܘܢ ܕܚܡܫܐ: ܥܠ ܣܘܠܘܓܝܣܡܘܣ ܣܘܦܝܣܛܝܩܝܐ ܐܘܟܝܬ ܡܛܥܝܢܐ.", "ܟܕ ܒܣܘܝ̈ܥܐ ܡܥܫܢ̈ܢܐ ܕܐܝܬܘܬܐ ܥܠܬ ܟܠ ܛܒ̈ܢ ܡܬܣܝܥ ܐܢܐ. ܟܬܒܐ ܗܘ", "ܕܬܓܪܬ ܬܓܪ̈ܬܐ ܥܠ ܦܪܓܡܛܝܐ ܡܠܝܠܬܐ ܘܕܘܓܡܐ ܚܟܡܬܢܝܐ ܩܪܒ ܐܢܐ ܐܟܬܘܒ. ܡܢ ܣܝܡܐ ܕܡܫܒܚܐ", "ܡܪܝ ܓܪܝܓܘܪܝܘܣ ܕܗܘ ܐܒܘ ܐܠܦܪܓ ܒܪ ܐܗܪܘܢ.", "ܩܕܡܝܐ ܦܪܘܡܝܘܢ:", "ܕܡܢܐ ܗܘ ܢܝܫܐ ܕܡܟܬܒܢܘܬܐ ܗܕܐ", "ܡܒܪܟ ܐܢ̱ܬ ܡܪܝܐ ܡܪܐ ܡܪ̈ܘܢ ܒܪܘܝܐ ܕܢܘܗܪܐ ܡܬܘܡܝܐ. ܘܡܫܟܚܢܐ ܕܫܟܝܚܘܬ", "ܝܬ ܫܡܝܐ. ܙܘܢܝܢ ܝܐܝܒܘܬܐ ܕܠܘܬ ܦܓܥܟ. ܘܠܐ ܬܕܘܢܝܢ ܟܕ ܢܐܪܥܟ. ܕܟܢܝ ܕܢܕܥܟ. ܙܟܢ", "ܕܢܫܬܘܕܥܟ. ܥܒܕ ܝܬܝ̈ܢ ܡܢ ܗܢܝܢ ܕܓܡܝܪ̈ܢ. ܘܐܘܣ̈ܝܢ ܡܢ ܗܿܢܝܢ ܕܢܗܝܪ̈ܢ. ܗܘ̈ܢܝܢ ܡܢ", "ܗܿܢܘܢ ܕܡܦܪܫܝܢ. ܘܚܘܫ̈ܒܝܢ ܡܢ ܗܿܢܘܢ ܕܩܕܝܫܝܢ. ܐܢ̱ܬ ܗْܘ ܓܝܪ ܝܡܐ ܕܛܝܒܘ̈ܬܐ ܕܠܐ", "ܡܬܬܓܝܫ: ܘܬܗܘܡܐ ܕܫܘܟܢ̈ܐ ܕܠܐ ܡܬܬܡܝܫ،ܕܒܪܟ ܒܪ ܟܝܢܟ ܘܪܘܚܟ ܢܦܘܩܐ ܕܡܢܟ. ܡܪܡܪܡܐ ܐܢ̱ܬ", "ܓܝܪ ܟܝܢܐ ܐܠܗܝܐ ܠܥܠܡܝܢ. ܘܠܥܠ ܐܝܬܝܟ ܡܢ ܟܠ ܐܩܡܝ̈ܢ. ܒܕ ܠܐ ܡܫܟܚܐ ܡܠܬܐ ܬܪܡܪܡܟ ܐܝܟ", "ܕܐܢ̱ܬ ܒܟ ܘܡܢܟ ܡܪܡܪܡ ܐܢ̱ܬ. ܝܕܥܬܟ ܓܝܪ ܝܕܥܬ ܝܕܥ̈ܬܐ ܗܝ. ܘܓܡܝܪܘܬܐ ܕܒܗܿ ܓܡܝܪܘܬ", "ܓܡܝܪ̈ܘܬܐ. ܗܝ. ܗܝ ܓܝܪ ܛܒ ܡܢ ܟܠ ܠܩܢܝܗܿ ܡܥܕܐ ܕܬܟܠܠ. ܘܡܠܐ ܕܣܘܟܠܐ ܬܕܠܠ. ܠܐ", "ܡܬܚܠܦܢܝܬܐ ܗܝ ܒܚܘ̈ܠܦܝ ܡܘ̈ܙܠܬܐ. ܒܕ ܐܦܠܐ ܐܢܬ ܡܬܚܠܦ ܐܢܬ. ܕܥܠܝܗܿ ܗܐ ܗܫܐ ܡܠܬܐ ܟܕ", "ܒܟ ܛܦܣܐ ܡܢܣܝܐ ܠܡܠܬܡ. ܘܗܿܘ ܡܐ ܕܥܠܝܗܿ ܡܢ ܥܬܝ̈ܩܐ ܗܘܬ ܠܡܬܪܥܝܘ،ܟܕ ܒܟ ܡܣܬܝܥܐ ܐܬܝܐ", "ܠܡܪܬܡ. ܟܕ ܒܐܘܪܚܐ ܢܩܝܠܬ ܠܦܠܓܐ ܦܐܪܝܦܛܝܩܝܬܐ ܡܬܗܕܝܐ. ܘܒܠܡܐܢܝ̈ܗܿ ܫܦܝܪ̈ܐ ܡܬܠܘܝܐ.", "ܘܡܛܠ ܕܠܘ ܙܗܝܪܐ ܕܐܝܟ ܕܐܬܝܐ ܠܬܘ̈ܢܐ ܕܓ̈ܠܐ ܬܬܡܬܚ. ܡܢ ܬܪܥܐ ܒܡܥܠܢ̈ܐ ܠܘܓܝܩܝ̈ܐ ܥܐܠܐ.", "ܘܡܢ ܗܕܐ ܠܝܕܥܬܐ ܦܘܣܝܘܠܘܓܝܩܝܬܐ ܡܬܡܢܥܐ. ܐܝܛܐ ܥܠ ܪܘܡܐ ܕܬܐܘܠܘܓܝܐ ܩܝܡܐ. ܘܗܟܢܐ", "ܛܪܝܘܦܪܓܡܛܝܐ ܒܝܕ ܢܘܗܪ̈ܐ ܘܡܚܘܝܢ̈ܘܬܐ ܒܡܠܬܐ ܚܙܝܬܐ ܘܡܡܫܚܬܐ ܠܡܠܬܐ ܕܐܝܟ ܗܕܐ ܕܬܐܓܪܬ", "ܬܐܓܪ̈ܬܐܡܛܬ ܠܗܿ ܠܡܫܬܡܝܘ ܡܨܡܕܐ. ܟܕ ܠܦܣܝܩܘܬܐ ܙܪܒܬ ܪ̈ܥܝܢܐ: ܘܫܛܝܚܘܬܐ ܡܦܠܗܕܬ", "ܣܘܟ̈ܠܐ ܠܗܠ ܫܒܩܐ.", "ܥܘܬܕܐ ܕܩܕܡ ܠܘܓܝܩܝ ܘܕܡܢܐ ܗܘ ܗܢܝܢܐ ܕܡܢܗܿ", "ܟܠ ܝܕܥܬܐ ܐܘ ܡܬܝܩܢܢܘܬܐ ܗܝ ܐܢܗܘ ܕܡܕܪܟܢܘܬܐ ܗܝ ܦܫܝܛܬܐ ܕܗܿܘ ܕܡܬܝܕܥ:", "ܐܘ ܗܝܡܢܘܬܐ. ܐܢܗܘ ܕܠܗܿ ܠܡܕܪܟܢܘܬܐ ܦܣܩܐ ܕܣܝܘܡܘܬܐ. ܐܘ ܕܡܪܝܡܢܘܬܐ ܢܩܦ. ܘܟܠ ܚܕܐ ܡܢ", "ܗܠܝܢ ܬܪ̈ܬܝܗܝܢ ܐܘ ܐܢܢܩܝܬܐ ܗܝ ܐܢܗܘ ܕܟܝܢܐܝܬ ܗܝ ܠܢ ܕܢܕܥܝܗܿ ܒܠܥܕ ܚܘܫܒܐ. ܚܘܫܒܐ ܕܝܢ", "ܐܡܪ ܐ̱ܢܐ ܗܪܟܐ ܠܡܬܬܝܬܝܢܘܬܐ ܕܡܕܥܐ ܡܢ ܗܿܢܝܢ ܕܝܕܝ̈ܥܢ ܠܘܬ ܗܿܢܝܢ ܕܠܐ ܝܕܝ̈ܥܢ. ܐܘ", "ܡܬܝܠܦܢܝܬܐ ܐܢܗܘ ܕܒܚܘܫܒܐ ܡܬܩܢܝܐ. ܘܡܬܝܩܢܢܘܬܐ ܡܢ ܐܢܢܩܝܬܐ،ܐܝܟ ܗܿܝ ܕܢܬܝܩܢ ܡܢܝܘܬ", "ܐܪܥܐ ܘܡܝ̈ܐ. ܘܡܬܝܠܦܢܝܬܐ: ܐܝܟ ܗܿܝ ܕܢܬܝܩܢ ܡܢܝܘܬ ܡܠܐܟܐ ܐܘ ܢܦܫܐ. ܘܗܝܡܢܘܬܐ ܡܢ", "ܐܢܢܩܝܬܐ ܐܝܟ ܗܿܝ ܕܢܗܝܡܢ ܕܟܘܠܐ ܪܒ ܡܢ ܡܢܬܐ. ܘܡܬܝܠܦܢܝܬܐ ܐܝܟ ܗܿܝ ܕܢܗܝܡܢ ܕܠܗܢܐ ܟܠ", "ܐܝܬ ܡܫܟܚܢܐ. ܘܝܕܥܬܐ ܡܢ ܐܢܢܩܝܬܐ ܡܢܬܐ ܗܝ ܕܬܚܘܡܐ ܐܢܫܝܐ: ܗܿܝ ܕܐܦ ܡܠܝܠܘܬܐ ܡܬܩܪܝܐ.", "ܘܡܛܠ ܗܕܐ ܠܐ ܡܩܒܠܢܝܬܐ ܗܝ ܕܝܬܝܪܘܬܐ ܘܒܨܝܪܘܬܐ. ܗܿܝ ܕܝܢ ܡܬܝܠܦܢܝܬܐ ܒܗ ܪܕܝܐ. ܐ̱ܚܪܢܐ", "ܡܢ ܐ̱ܚܪܢܐ ܡܨܐ ܠܡܗܘܐ ܠܦܘܬ ܕܘܪܫܐ ܘܩܛܝܢܘܬ ܚܘܫܒܐ. ܘܠܘ ܟܠܗܝܢ ܐܢܢܩܝ̈ܢ ܘܐܠܐ ܠܐ ܦܠܛܬ", "ܠܢ ܝܕܥܬܐ. ܐܦܠܐ ܟܠܗܝܢ ܡܬܝܠܦܢ̈ܝܬܐ ܘܐܠܐ ܠܐ ܡܬܘܡ ܝܠܦܢ. ܒܕ ܠܝܬ ܗܿܝ ܕܡܢܗܿ ܠܗܿܝ", "ܕܡܬܝܠܦܐ ܡܬܬܝܬܝܢܢ. ܘܕܓܡܝܪܘܬܐ ܡܢ ܐ̱ܢܫܝܬܐ ܒܝܕܥܬܐ ܗܝ ܡܬܩܢܝܢܝܬܐ ܓܠܝܐ. ܘܐܠܐ ܟܠܗܘܢ", "ܓܡܝܪ̈ܐ. ܘܗܝ ܗܕܐ ܒܝܕ ܚܘܫܒܐ ܐܝܟ ܕܐܬܐܡܪ ܡܬܓܪܬܐ ܡܟܢܐ ܕܬܗܘܐ. ܘܗܘ ܗܢܐ ܠܘ ܒܐܡܝܢܘ ܠܐ", "ܦܐܕ ܘܐܠܐ ܠܐ ܐܬܕܠܩܒܘ ܠܚܟܝ̈ܡܐ. ܚܘܫ̈ܒܐ ܘܬܪ̈ܥܝܬܐ ܡܢ ܐܢܢܩܝ ܡܕܝܢ ܥܠܬ ܣܢܝܩܘܬܐ. ܘܩܪܬ", "ܥܠܬܐ ܠܘܬ ܐܘܪܓܐܢܘܢ ܡܕܡ ܐܘܟܝܬ ܟܢܘܢܬܐ ܡܬܪܨܢܝܬܐ. ܕܒܗܿ ܡܕܥܐ ܟܕ ܡܬܪ̈ܥܝܢܘܬܗ ܢܡܫܘܚ.", "ܘܐܝܟ ܕܒܡܣܐܬܐ ܢܬܩܘܠ. ܡܢ ܦܘ̈ܕܐ ܡܡܕ. ܕܠܗܿ ܠܗܿܝ ܕܐܝܟ ܗܕܐ ܠܘܓܝܩܝ ܫܡܐ ܐܬܩܪܝ.", "ܦܘܫܟܐ ܘܫܪܝܐ: ܠܐ ܡܬܐܡܪܐ: ܐܢܗܘ ܕܝܕܥܬܐ ܡܬܝܠܦܢܝܬܐ ܥܠ ܠܘܓܝܩܝ", "ܡܣܬܢܩܐ. ܐܦ ܗܝ ܠܘܓܝܩܝ ܡܛܠ ܝܕܥܬܐ ܗܝ ܡܬܝܠܦܢܝܬܐ ܥܠ ܠܘܓܝܩܝ ܐ̱ܚܪܬܐ ܬܣܬܢܩ. ܘܗܿܝ", "ܐ̱ܚܪܬܐ ܥܠ ܐ̱ܚܪܬܐ. ܘܗܟܢܐ ܠܠܐ ܣܘܦ. ܒܗܿܝ ܕܐܡܪܝܢܢ ܗܕܐ ܥܠܝܢ ܡܫܬܡܪܐ ܗْܘܬ. ܐܠܘ", "ܒܟܘܠܝܘܬܗܿ ܡܬܝܠܦܢܝܬܐ ܗْܘܬ. ܘܟܕ ܡܢܬܐ ܡܢܗܿ ܐܢܢܩܝܬܐ ܗܝ ܐܝܟ ܣܘܠܘܓܝܣܡܘܣ ܡܫܡܠܝܐ.", "ܘܡܢܬܐ ܡܢܗܿ ܡܬܝܠܦܢܝܬܐ ܐܝܟ ܣܘܠܘܓܝܣܡܘܣ ܠܐ ܡܫܡܠܝܐ. ܡܢܬܗܿ ܡܬܝܠܦܢܝܬܐ ܒܝܕ ܡܢܬܗܿ", "ܐܢܢܩܝܬܐ ܐܢܢܩܐܝܬ ܡܬܝܠܦܐ. ܘܠܘ ܒܝܕ ܠܘܓܝܩܝ ܐ̱ܚܪܬܐ.", "ܢܘܗܪܐ: ܘܡܝܒܠܢܐ ܡܢ ܕܠܘܬ ܡܬܝܩܢܢܘܬܐ ܕܡܬܝܠܦܐ ܬܚܘܡܐ ܘܗܿܘ ܡܐ ܕܠܗܿ", "ܕܡܐ ܡܬܟܢܐ. ܗܿܘ ܕܝܢ ܕܠܘܬ ܗܝܡܢܘܬܐ ܕܡܬܝܠܦܐ ܣܘܠܘܓܝܣܡܘܣ ܘܗܿܘ ܡܐ ܕܠܗ ܕܡܐ. ܘܡܛܠ", "ܕܡܬܝܩܢܢܘܬܐ ܩܕܝܡܬ ܒܟܝܢܐ ܠܗܝܡܢܘܬܐ ܐܝܬܝܗܿ. ܒܕܠܐ ܡܨܝܐ ܗܕܐ ܠܡܗܘܐ ܐܠܐ ܒܬܪ", "ܡܬܝܩܢܢ̈ܝܬܐ ܬܠܬ: ܗܿܘ ܡܢ ܕܥܠܘܗܝ ܗܿܘܐ ܦܣܩܐ ܕܗܿܘ ܕܣܝܡ ܡܬܩܪܐ. ܘܕܗܿܘ ܕܒܗ ܗܿܘܐ ܦܣܩܐ", "ܕܗܿܘ ܕܡܬܩܛܪܓ ܡܬܟܢܐ. ܘܕܙܢܐ ܕܝܠܗ ܕܦܣܩܐ. ܐܦ ܒܛܟܣܐ ܙܕܩ ܕܬܬܩܕܡ. ܘܡܢ ܬܚܘܡܐ ܢܫܪܐ.", "ܟܕ ܡܩܕܡܝܢܢ ܘܒܩܪܝܢܢ ܠܡܢܘ̈ܬܐ ܕܡܢܗܝܢ ܐܦ ܗܘ ܐܦ ܐܚܝܢ̈ܘܗܝ ܡܬܪܟܒܝܢ.", "ܩܦܠܐܘܢ ܩܕܡܝܐ", "ܥܠ ܒܢ̈ܬ ܩ̈ܠܐ ܦܫܝ̈ܛܬܐ ܘܗܠܝܢ ܚܡܫ ܟܠܢܝ̈ܬܐ:", "ܦܘܠܓܐ: ܫܘܘܕܥܐ ܡܢ ܓܝܪ ܒܪܬ ܩܠܝܐ. ܐܘ ܕܟܠܗ ܗܘ ܣܘܟܠܐ: ܘܫܘܘܕܥܐ ܗܘ", "ܕܐܚܘܕܘܬܐ ܐܝܟ ܡܫܘܕܥܢܘܬܐ ܕܫܡܐ ܕܒܪܢܫܐ ܠܚܝܘܬܐ ܡܠܝܠܬܐ. ܐܘ ܕܡܢܬܗ. ܘܫܘܘܕܥܐ ܗܘ", "ܕܒܝܬܝܘܬܐ ܐܝܟ ܡܫܘܕܥܢܘܬܐ ܕܫܡܐ ܕܒܝܬܐ ܠܬܛܠܝܠܐ ܐܘ ܠܐܣܬܐ. ܐܘ ܠܗܿܘ ܕܡܢ ܠܒܪ ܥܪܝܨܐܝܬ", "ܢܩܝܦ. ܘܫܘܘܕܥܐ ܗܘ ܕܢܩܝܦܘܬܐ ܐܝܟ ܡܫܘܕܥܢܘܬܐ ܕܫܡܐ ܕܬܛܠܝܠܐ ܠܐܣܬܐ. ܘܫܘܘܕܥܐ ܗܘ", "ܕܐܚܘܕܘܬܐ ܗܘܝܘ ܡܪܢܝܐ. ܒܕܓܡܝܪܐܝܬ ܝܗܒ ܣܘܟܠܐ. ܗܠܝܢ ܕܝܢ ܬܪܝܢ ܫܐܝ̈ܠܐ ܒܗܿܝ ܕܠܘ", "ܓܡܝܪܐܝܬ. ܝܬܝܪ ܕܝܢ ܫܐܝܠܐ ܗܘ ܕܢܩܦܝܘܬܐ. ܒܗܿܝ ܕܠܘ ܠܟܝܢܐ ܕܡܫܬܡܗܢܐ ܐܘ ܕܡܢܬܗ ܡܣܟܠ", "ܐܠܐ ܠܟܢܬܐ ܕܡܢ ܠܒܪ.", "ܦܘܠܓܐ: ܟܠ ܒܪܬ ܩܠܐ ܝܚܝܕܝܬܐ. ܐܘ ܣܘܥܪܢܐ ܡܫܘܕܥܐ ܝܚܝܕܝܐ ܐܝܟ ܫܡܗ̈ܐ", "ܩܢܘܡܝ̈ܐ. ܐܘ ܣܘܥܪ̈ܢܐ ܣܓܝ̈ܐܐ. ܘܗܢܘܢ ܣܘܥܪ̈ܢܐ ܐܢܗܘ ܕܫܘܝ̈ܝ ܒܐܘܣܝܐ ܐܝܬܝܗܘܢ ܥܡ ܫܡܐ", "ܡܬܩܪܝܢ. ܐܢ ܕܝܢ ܠܘ ܫܘܝ̈ܝ ܒܐܘܣܝܐ ܫܘܝ̈ܝ ܫܡܐ ܡܬܩܪܝܢ. ܘܗܠܝܢ ܡܢ ܐܝܟ ܡܫܘܬܦܘܬܐ", "ܕܒܪܢܫܐ ܘܬܘܪܐ ܒܫܡܐ ܐܟܚܕ ܘܬܚܘܡܐ ܕܚܝܘܬܐ. ܗܠܝܢ ܕܝܢ ܐܝܟ ܡܫܘܬܦܘܬܐ ܕܡܕܥܐ ܘܣܝܦܐ ܘܣܡܐ", "ܒܫܡܐ ܕܚܪܝܦܘܬܐ. ܒܢ̈ܬ ܩ̈ܠܐ ܕܝܢ ܣܓܝ̈ܐܬܐ: ܐܘ ܣܘܥܪ̈ܢܐ ܬܘܒ ܣܓܝ̈ܐܐ ܡܫܘ̈ܕܥܢ ܘܡܬܩܪ̈ܝܢ", "ܐ̱ܚܪ̈ܢܝܝ ܫܡܐ. ܐܘ ܣܘܥܪܢܐ ܝܚܝܕܝܐ ܘܡܬܩܪ̈ܝܢ ܣܓܝ̈ܐܝ ܫܡܐ. ܘܗܠܝܢ ܡܢ ܐܝܟ ܟܠ ܚܕ ܡܢ", "ܫܡܗ̈ܐ ܕܐܣܛܘܟ̈ܣܐ ܠܟܠ ܚܕ ܡܢܗܘܢ. ܗܠܝܢ ܕܝܢ ܐܝܟ ܫܡܗ̈ܐ ܡܫܪ̈ܬܚܐ ܟܐܦܐ ܠܡ ܘܫܘܥܐ ܘܛܪܢܐ", "ܠܐܘܣܝܐ ܩܫܝܬܐ. ܐܝܬ ܓܝܪ ܘܙܢܐ ܡܨܥܝܐ ܕܒܝܢܬ ܫܘܝ̈ܝ ܫܡܐ ܘܥܡ ܫܡܐ. ܒܗܿܝ ܕܐܦܠܐ ܟܘܠܢܐܝܬ", "ܢܘܟܪܝܝܢ ܒܟܝܢܐ ܕܥܠܘܗܝ ܡܫܘܕܥ ܫܡܐ. ܘܐܦܠܐ ܟܘܠܢܐܝܬ ܡܫܘܬܦܝܢ ܘܫܘܝܢ. ܘܗܠܝܢ ܡܢ ܐܝܟ", "ܣܘܣܝܐ. ܘܓܕܫܐ ܕܥܠܝܗܘܢ ܫܡܐ ܕܗܿܘ ܕܐܝܬܘܗܝ ܡܬܩܛܪܓ. ܠܐ ܕܝܢ ܒܪܡ ܫܘܝܐܝܬ. ܐܠܐ ܝܬܝܪܐܝܬ", "ܡܢ ܥܠ ܗܿܝ. ܒܨܝܪܐܝܬ ܕܝܢ ܥܠ ܗܿܘ.", "ܢܘܗܪܐ ܘܦܘܠܓܐ: ܘܡܛܠ ܕܫܡܗ̈ܐ ܐܝܬ ܐܡܬܝ ܕܡܢ ܐ̱ܚܪ̈ܢܐ ܠܐܚܪ̈ܢܐ ܡܬܝܙܦܝܢ", "ܐܛܘܡܘܠܘܓܝ̈ܐ ܡܬܟܢܝܢ. ܘܗܢܘܢ ܗܠܝܢ ܐܘ ܠܗܿܘ ܕܡܢܗ ܐܬܝ̈ܝܢ ܝܬܝܪܐܝܬ ܡܫܘܕܥܝܢ. ܐܝܟ ܫܡܐ", "ܕܐܪܝܐ ܠܡܠܟ ܚܝܘ̈ܬܐ. ܐܘ ܠܗܿܘ ܕܠܗ. ܐܝܟ ܒܪܬ ܩܠܐ ܕܩܢܝܢܐ ܠܚܡܪܐ. ܘܗܢܘܢ ܬܘܒ ܗܠܝܢ ܐܘ", "ܠܘܬ ܓܘܐ ܐܢܘܢ ܡܬܚܫܚ̈ܢܐ. ܐܝܟ ܗܠܝܢ ܕܠܬܚܘܝ ܐܬܢܣܒܘ. ܐܘ ܠܘܬ ܕܝܠܢ̈ܝܐ. ܘܗܠܝܢ ܐܝܟ ܒܪܬ", "ܩܠܐ ܕܓܢܣܐ ܠܘܬ ܠܘܓܝ̈ܩܘ. ܐܘ ܕܐܣܪܐ ܠܘܬ ܓܪ̈ܡܛܝܩܘ.", "ܦܘܠܓܐ: ܟܠ ܒܪܬ ܩܠܐ ܐܘ ܡܫܘܕܥܐ ܡܢܬܗܿ ܡܕܡ ܟܕ ܡܬܦܪܫܐ: ܐܘ ܠܐ ܡܫܘܕܥܐ.", "ܘܗܿܝ ܩܕܡܝܬܐ. ܐܘ ܠܡܢܬܐ ܡܢ ܣܘܥܪܢܗܿ ܡܫܘܕܥܐ ܘܡܬܟܢܝܐ ܒܪܬ ܩܠܐ ܡܪܟܒܬܐ ܦܫܝܛܐܝܬ", "ܘܡܐܡܪܐ ܘܦܪܘܛܣܝܣ ܐܝܟ ܗܿܝ ܕܒܪܢܫܐ ܡܗܠܟ: ܐܘ ܠܘ ܠܡܢܬܐ ܡܢ ܣܘܥܪܢܗܿ ܘܡܬܟܢܝܐ ܡܪܟܒܬܐ", "ܦܫܝܛܬ ܣܘܟܠܐ. ܐܝܟ ܗܿܝ ܕܐܠܡܘܕܕ ܘܡܪܢܥܡܗ. ܘܗܿܝ ܕܠܐ ܡܫܘܕܥܐ ܡܢܬܗܿ ܡܕܡ ܦܫܝܛܬܐ", "ܦܫܝܛܐܝܬ ܡܬܩܪܝܐ. ܐܟܙܢܐ ܕܣܘܩܪܛܝܣ ܘܦܠܛܘܢ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܟܕ ܐܡܪܝܢܢ ܕܒܪܢܫܐ ܗܠܟܐ ܐܝܬܘܗܝ. ܐܢ ܫܘܝܢ", "ܘܒܪܢܫܐ ܘܗܠܟܐ. ܠܡܢܐ ܗܢܐ ܗܿܘ ܕܣܝܡ. ܗܿܘ ܕܝܢ ܗܿܘ ܕܡܬܩܛܪܓ ܢܗܘܐ ܕܝܠܢܐܝܬ. ܐܢ ܕܝܢ", "ܢܘܟܪܝܝܢ ܐܝܟܢܐ ܬܘܒ ܫܪܝܪ ܕܢܗܘܐ ܣܘܥܪܢܐ ܡܕܡ ܗܿܘ ܡܐ ܕܢܘܟܪܝ ܠܗ. ܐܘ ܢܫܪ ܥܠܘܗܝ", "ܟܘܢܝܗ. ܒܗܿܝ ܕܐܡܪܝܢܢ ܕܡܕܡ ܐ̱ܚܪܢܐ ܬܠܝܬܝܐ ܠܒܪ ܡܢ ܗܠܝܢ ܕܩܛܠܒܬ ܒܥܝܢܢ. ܒܡܠܬܢ ܗܿܝ", "ܕܐܡܪܐ ܕܒܪܢܫܐ ܗܠܟܐ ܐܝܬܘܗܝ ܗ̄ ܕܟܝܢܐ ܗܿܘ ܕܥܠܘܗܝ ܫܪܝܪ ܟܘܢܝܐ ܕܒܪܢܫܐ. ܥܠܘܗܝ ܟܕ", "ܥܠܘܗܝ. ܘܗܿܘ ܕܗܠܟܐ ܫܪܝܪ. ܠܐ ܕܟܝܢܐ ܕܒܪܢܫܐ ܟܝܢܐ ܕܢܘܟܪܝ ܠܗ ܐܝܬܘܗܝ. ܐܘ ܕܗܘ ܟܕ ܗܘ", "ܗܿܘ ܐܝܬܘܗܝ. ܘܗܟܢܐ ܘܠܐ ܚܕܐ ܫܪܝܪܘܬܐ ܓܕܫܐ.", "ܦܘܠܓܐ: ܟܠ ܒܪܬ ܩܠܐ ܦܫܝܛܬܐ. ܐܘ ܒܗܿ ܐܣܝܪ ܣܘܟܠܗܿ ܐܘ ܒܐܚܪܝܢ ܐܣܝܪ", "ܣܘܟܠܗܿ. ܘܗܿܝ ܩܕܡܝܬܐ ܐܢ ܠܐ ܡܫܘܕܥܐ ܙܒܢܐ ܫܡܐ ܡܬܩܪܝܐ. ܐܟܙܢܐ ܕܒܪܢܫܐ. ܐܢܕܝܢ ܡܫܘܕܥܐ", "ܡܠܬܐ ܐܝܟ ܗܿܝ ܕܗܠܟ. ܘܗܿܝ ܕܒܐܚܪܝܢ ܐܣܝܪ ܣܘܟܠܗܿ ܐܣܪܐ ܡܬܩܪܝܐ ܐܝܟ ܗܿܝ ܕܡܛܠ ܕܝܢ", "ܓܝܪ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܝܘܡܢ ܘܠܡܚܪ ܘܐܫܬܩܕܝ ܟܕ ܫܡܗ̈ܐ ܐܢܘܢ ܙܒܢܐ", "ܡܫܘܕܥܝܢ. ܘܬܘܒ ܐܢ ܫܡܐ ܠܐ ܡܫܘܕܥ ܙܒܢܐ. ܐܦܠܐ ܫܡ ܙܒܢܐ ܢܫܘܕܥ ܙܒܢܐ. ܒܗܿܝ ܕܐܡܪܝܢܢ", "ܕܠܐ ܦܣܩܢܢ ܕܫܡܐ ܠܐ ܢܗܘܐ ܫܡܐ ܠܙܒܢܐ ܐܘ ܠܡܢܘ̈ܬ ܙܒܢܐ. ܐܠܐ ܕܠܐ ܥܡ ܙܒܢܐ ܐܘ ܒܝܕ ܙܒܢܐ", "ܡܫܘܕܥ ܗܿܘ ܡܐ ܕܡܫܘܕܥ.", "ܢܘܗܪܐ: ܘܫܡܐ ܡܢ ܐܝܟ ܕܒܣܘܓܐܐ ܣܝܡ. ܡܠܬܐ ܕܝܢ ܡܬܩܛܪܓܐ. ܐܝܬ ܕܝܢ ܐܡܬܝ", "ܕܐܦ ܗܿܘ ܡܢ ܢܬܩܛܪܓ ܗܿܝ ܕܝܢ ܬܬܣܝܡ. ܒܪܡ ܥܡ ܡܠܘܬܘܬ ܡܠܬܐ ܘܐܦܢ ܪܡܙܢܝܐ. ܐܝܟ ܗܿܝ", "ܕܗܿܘ ܕܡܗܠܟ ܚܝܘܬܐ ܗܘ.", "ܦܘܠܓܐ: ܟܠ ܒܪܬ ܩܠܐ ܐܘ ܥܠ ܣܓܝ̈ܐܐ ܡܟܢܐ ܕܬܬܩܛܪܓ ܘܡܬܟܢܝܐ ܟܠܢܝܬܐ", "ܐܟܙܢܐ ܕܚܝܘܬܐ ܐܘ ܚܘܪܐ. ܐܘ ܠܘ ܥܠ ܣܓܝ̈ܐܐ ܘܡܬܟܢܝܐ ܡܢܬܝܬܐ ܐܟܙܢܐ ܕܣܘܩܪܛܝܣ.", "ܢܘܗܪܐ: ܘܒܪܬ ܩܠܐ ܡܢ ܟܠܢܝܬܐ. ܠܘ ܠܗܿܝ ܒܠܚܘܕ ܙܕܩ ܠܡܪܢܐ. ܕܟܠܗܘܢ ܐܘ", "ܣܘܓܐܗܘܢ ܕܗܿܢܘܢ ܕܠܗܿ ܒܡܥܒܕܢܘܬܐ ܫܟܝܚܝܢ. ܐܠܐ ܘܠܟܠ ܒܪܬ ܩܠܐ ܐܝܕܐ ܕܗܝ ܡܬܝܩܢܢܘܬ", "ܣܘܟܠܗܿ ܠܐ ܟܠܝܐ ܡܢ ܗܿܝ ܕܢܫܬܘܬܦܘܢ ܒܗܿ ܣܓܝ̈ܐܐ. ܘܐܦܢ ܠܐ ܢܫܬܟܚܘܢ ܒܣܘܥܪܢܐ ܗܢܘܢ", "ܣܓܝ̈ܐܐ. ܒܕܓܘܢ ܐܫܬܐ ܡܫܬܟܚܝܢ ܙܢܝ̈ܐ ܕܣܘܟܠܐ ܟܠܢܝܐ. ܒܗܿܝ ܕܐܡܪܝܢܢ ܗܘ ܟܠܢܝܐ. ܐܘ ܡܢ", "ܐܢܢܩܝ ܕܠܐ ܢܫܬܟܚ. ܐܝܟ ܐܠܗܐ ܐ̱ܚܪܢܐ ܠܒܪ ܡܢ ܡܪܐ ܟܠ ܣܓܝܕܐ. ܐܘ ܠܐ ܡܢ ܐܢܢܩܝ ܕܠܐ", "ܢܫܬܟܚ. ܘܗܘ ܗܢܐ ܐܘ ܠܐ ܫܟܝܚ. ܐܦܢ ܡܬܡܨܝܢܐ ܗܘ. ܐܝܟ ܝܡܐ ܡܢ ܙܝܘܓ ܘܛܘܪܐ ܡܢ ܩܪܟܕܢܐ.", "ܐܘ ܫܟܝܚ. ܘܗܘ ܗܢܐ ܐܘ ܚܕ ܗܘ ܒܠܚܘܕ ܐܘ ܝܬܝܪ ܡܢ ܚܕ. ܘܗܿܘ ܩܕܡܝܐ ܐܘ ܡܢ ܐܢܢܩܝ ܕܠܐ", "ܢܫܬܟܚ ܟܝܢܐ ܐ̱ܚܪܢܐ ܕܕܡܐ ܠܗ ܐܝܟ ܐܠܗܐ ܫܘܒܚܐ ܠܛܝܒܘܬܗ. ܐܘ ܠܐ ܡܢ ܐܢܢܩܝ ܕܠܐ ܢܫܬܟܚ:", "ܐܝܟ ܫܡܫܐ ܠܦܘܬ ܪܥܝܢ ܐܝܢܐ ܕܡܬܡܨܝܢܝܬܐ ܕܐܢ ܫܟܝܚܘܬ ܫܡܫܐ ܐ̱ܚܪܬܐ. ܘܗܿܘ ܕܬܪܝܢ ܐܘ", "ܡܣܝܟܬܐ ܗܝ ܗܝ ܣܓܝܐܘܬܐ ܐܝܟ ܟܘܟ̈ܒܐ ܕܒܪܩܝܥܐ. ܐܘ ܠܐ ܡܣܝܟܬܐ ܗܝ ܐܝܟ ܢܦܫ̈ܬܐ ܡܠܝ̈ܠܬܐ.", "ܢܘܗܪܐ: ܘܡܢܬܝܐ ܡܢ ܡܬܐܡܪ ܠܟܠ ܨܒܘ ܐܝܕܐ ܕܗܝ ܡܬܝܩܢܢܘܬ ܣܘܟܠܗܿ ܟܠܝܐ", "ܡܢ ܗܿܝ ܕܢܫܬܘܬܦܘܢ ܒܗܿ ܣܓܝ̈ܐܐ ܐܝܟ ܣܘܟܠ ܣܘܩܪܛܝܣ. ܡܬܐܡܪ ܕܝܢ ܬܘܒ ܡܢܬܝܐ ܘܠܟܠ ܨܒܘ", "ܐܝܕܐ ܕܬܚܝܬ ܟܝܢܐ ܡܕܡ ܕܟܠܢܝ ܡܢܗܿ ܡܬܛܟܣܐ. ܘܐܦܢ ܟܠܢܝܬܐ ܡܕܡ ܐܝܬܝܗܿ ܐܦ ܗܝ ܒܟܝܢܗܿ.", "ܘܒܗܿܘ ܡܢ ܙܢܐ ܩܕܡܝܐ ܡܢ̈ܬܝܐ ܡܪ̈ܢܝܐ ܡܬܩܪܝܢ ܣܘܥܪ̈ܢܐ. ܒܗܢܐ ܕܝܢ ܕܬܪܝܢ ܡܢ̈ܬܝܐ", "ܦܚܡ̈ܝܐ ܘܐܚܝܢ̈ܝܐ. ܦܪܝܫܝܢ ܕܝܢ ܡܢ ܚܕܕ̈ܐ ܒܓܘܢܝܘܬܐ ܘܕܝܠܢܝܘܬܐ. ܒܗܿܝ ܕܟܠ ܡܢܬܝܐ", "ܡܪܢܝܐ ܐܘܟܝܬ ܩܢܘܡܐ. ܡܢܬܝܐ ܗܘ ܬܘܒ ܐܚܝܢܝܐ. ܗ̄. ܒܦܚܡܐ ܕܐܕܫܗ. ܣܘܩܪܛܝܣ ܓܝܪ ܟܕ", "ܡܢܬܝܐ ܗܘ ܡܪܢܝܐ ܒܣܘܟܠܗ. ܡܢܬܝܐ ܗܘ ܬܘܒ ܐܚܝܢܝܐ ܒܦܚܡܐ ܕܐܕܫܐ ܕܒܪܢܫܐ. ܠܘ ܕܝܢ ܬܘܒ ܟܠ", "ܡܢܬܝܐ ܐܚܝܢܝܐ ܡܢܬܝܐ ܗܘ ܐܦ ܡܪܢܝܐ. ܒܪܢܫܐ ܓܝܪ ܟܕ ܡܢܬܝܐ ܗܘ ܐܚܝܢܝܐ ܒܦܚܡܐ ܕܚܝܘܬܐ", "ܕܓܘܢܝܐ ܡܢܗ ܠܘ ܡܢܬܝܐ ܗܘ ܡܪܢܝܐ ܣܘܟܠܗ. ܐܠܐ ܟܠܢܝܐ.", "ܦܘܠܓܐ: ܟܠ ܒܪܬ ܩܠܐ ܦܫܝܛܬܐ. ܐܘ ܡܢܬܐ ܗܝ ܕܗܿܘ ܡܐ ܕܥܠܘܗܝ ܡܬܩܛܪܓܐ", "ܘܐܘܣܝܝܬܐ ܡܬܟܢܝܐ ܐܝܟ ܙܢܐ ܕܚܝܐ ܘܡܠܝܠܐ ܕܡܢܘ̈ܬܐ ܐܢܘܢ ܕܒܪܢܫܐ. ܘܡܛܠ ܗܕܐ ܠܐ ܡܬܘܡ", "ܒܪܢܫܐ ܡܨܝܐ ܠܡܬܪܢܝܘ ܡܢ ܩܕܡ ܕܠܗܘܢ ܢܬܪܢܐ. ܐܟܡܐ ܓܝܪ ܕܒܣܘܥܪܢܐ ܡܢܬܐ ܩܕܝܡܐ ܠܟܘܠܐ:", "ܒܗܿ ܒܕܡܘܬܐ ܘܒܚܘܫܒܐ ܙܕܩ ܕܬܬܩܕܡ. ܐܘ ܠܘ ܡܢܬܐ ܗܝ ܕܗܿܘ ܕܥܠܘܗܝ ܡܬܩܛܪܓܐ. ܐܠܐ ܡܢ ܠܒܪ", "ܠܗ ܢܩܝܦܐ. ܘܡܬܟܢܝܐ ܓܕܫܢܝܬܐ ܐܝܟ ܚܘܪܐ ܕܡܬܩܛܪܓ ܥܠ ܒܪܢܫܐ. ܢܘܗܪܐ: ܡܥܕܝܢ ܓܝܪ ܘܐܘܣܝܐ", "ܠܡܐܡܪ ܠܟܠ ܨܒܘ ܐܝܕܐ ܕܠܗܿܘ ܕܣܝܡ ܒܗܿܝ ܕܗܘ ܐܝܬܘܗܝ ܢܩܝܦܐ. ܐܝܟ ܦܛܫܘܬܐ ܠܢܚܝܪܐ.", "ܦܪܝܫܝܢ ܕܝܢ ܬܪ̈ܝܗܘܢ ܙܢܝ̈ܐ ܕܐܘܣܝܐ ܒܗܿܝ ܕܗܿܘ ܡܢ ܒܬܚܘܡܐ ܡܬܢܣܒ ܕܗܿܘ ܕܣܝܡ. ܗܢܐ ܕܝܢ", "ܒܬܚܘܡܗ ܕܝܠܗ ܡܬܢܣܒ ܗܿܘ ܕܣܝܡ. ܗܿܘ ܓܝܪ ܕܠܡܬܚܡܘ ܗܿܡܣ ܠܦܛܫܘܬܐ. ܘܠܐ ܣܟ ܡܨܐ ܠܡܐܡܪܗܿ", "ܐܠܐ ܕܛܠܝܚܘܬܐ ܡܕܡ ܢܚܝܪܝܬܐ ܐܝܬܝܗܿ", "ܦܘܠܓܐ: ܗܿܘ ܕܡܩܦ ܠܗܿܘ ܕܣܝܡ ܢܩܝܦ. ܠܘ ܐܝܟ ܡܢܬܐ ܡܩܝܡܢܝܬܐ ܕܟܝܢܐ ܐܘ", "ܐܢܢܩܐܝܬ ܠܗ ܢܩܝܦ. ܐܘ ܠܘ ܐܢܢܩܐܝܬ. ܘܗܿܘ ܩܕܡܝܐ ܐܘ ܒܝܕ ܡܨܥܝܐ ܢܩܝܦ ܐܘ ܠܘ ܒܝܕ", "ܡܨܥܝܐ. ܘܗܿܘ ܩܕܡܝܐ ܐܘ ܒܝܕ ܡܨܥܝܐ ܕܓܘܢܝ ܡܢ ܗܿܘ ܕܣܝܡ. ܐܘ ܒܝܕ ܡܨܥܝܐ ܕܕܝܠܢܝ ܡܢܗ.", "ܐܘ ܒܝܕ ܡܨܥܝܐ ܕܫܘܐ ܠܗ. ܘܗܿܘ ܩܕܡܝܐ ܐܝܟ ܢܩܝܦܘܬ ܪܓܫܬܐ ܠܒܪܢܫܐ ܒܡܨܥܝܘܬܐ ܕܚܝܘܬܐ.", "ܗܿܘ ܕܝܢ ܕܬܪܝܢ ܐܝܟ ܢܩܝܦܘܬ ܓܚܘܟܘܬܐ ܠܚܝܘܬܐ ܒܡܨܥܝܘܬܐ ܕܒܪܢܫܐ. ܗܿܘ ܕܝܢ ܕܬܠܬܐ: ܐܝܟ", "ܢܩܝܦܘܬ ܓܚܘܟܘܬܐ ܠܒܪܢܫܐ ܒܡܨܥܝܘܬ ܡܬܕܡܪܢܘܬܐ. ܗܿܘ ܕܝܢ ܕܒܠܥܕ ܡܨܥܝܐ ܢܩܝܦ ܗܘ ܡܪܢܐܝܬ", "ܢܩܦܝܐ ܐܢܢܩܝܐ ܡܬܟܢܐ. ܘܗܢܐ ܐܝܟ ܢܩܝܦܘܬ ܡܬܕܡܪܢܘܬܐ ܠܒܪܢܫܐ. ܒܗܿܝ ܕܟܕ ܡܫܬܐܠܝܢܢ ܕܡܛܠ", "ܡܢܐ ܒܪܢܫܐ ܡܬܕܡܪ. ܡܛܠ ܕܒܪܢܫܐ ܗܘ ܡܦܢܝܢ ܚܢܢ. ܘܠܘ ܡܛܠ ܕܡܕܡ ܐ̱ܚܪܝܢ. ܗܿܘ ܕܝܢ ܕܠܘ", "ܐܢܢܩܐܝܬ ܢܩܝܦ ܐܘ ܒܚܘܫܒܐ ܗܘ ܒܠܚܘܕ ܡܫܢܝܢܐ. ܘܗܢܐ ܐܝܟ ܐܘܟܡܘܬ ܟܘܫܝܐ. ܐܘ ܒܣܘܥܪܢܐ", "ܬܘܒ. ܘܗܘ ܗܢܐ ܐܘ ܡܫܘܚܪܢܐܝܬ ܡܫܢܐ ܐܘ ܡܣܪܗܒܐܝܬ: ܘܟܠ ܚܕ ܡܢܗܘܢ ܐܘ ܕܠܝܠܐܝܬ ܐܘ", "ܥܛܠܐܝܬ. ܘܡܫܘܚܪܐ ܕܕܠܝܠܐܝܬ ܡܫܢܐ ܐܝܟ ܛܠܝܘܬܐ. ܗܿܘ ܕܝܢ ܕܥܛܠܐܝܬ ܐܝܟ ܐܫܬܐ ܐܩܛܝܩܘܣ.", "ܡܣܪܗܒܐܝܬ ܕܝܢ ܕܠܝܠܐܝܬ ܡܫܢܐ ܐܝܟ ܐܫܬ ܝܘܡܐ. ܗܿܘ ܕثܢ ܕܥܛܠܐܝܬ ܐܝܟ ܐܫܬܐ ܦܪܢܝܛܝܣ.", "ܢܘܗܪܐ: ܡܢܝܘܬܐ ܡܢ ܓܝܪ ܕܣܘܥܪ̈ܢܐ ܡܕܡ ܗܝ ܐ̱ܚܪܝܢ ܣܛܪ ܡܢ ܐܝܬܘܬܗܘܢ", "ܐܘܟܝܬ ܫܟܝܚܘܬܗܘܢ. ܒܗܿܝ ܕܙܒܢ̈ܝܢ ܣܓܝ̈ܐܢ ܟܕ ܡܢܝܘܬܐ ܡܕܡ ܐܘܟܝܬ ܟܝܢܐ ܝܕܥܝܢܢ. ܕܐܢ", "ܐܪܐ ܐܝܬܘܗܝ ܠܘ ܚܬܝܬܐܝܬ ܝܕܥܝܢܢ. ܘܕܗܿܘ ܕܝܕܝܥ ܐ̱ܚܪܢܐ ܗܘ ܡܢ ܗܿܘ ܕܠܐ ܝܕܝܥ ܓܠܝܐ.", "ܒܕܓܘܢ ܟܠ ܢܩܦܝܐ ܐܘ ܠܡܢܝܘܬܗ ܕܣܘܥܪܢܐ ܢܩܝܦ. ܐܘ ܠܫܟܝܚܘܬܗ. ܘܗܿܘ ܩܕܡܝܐ ܐܝܟ ܟܬܘܒܘܬܐ", "ܠܒܪܢܫܐ. ܗܿܘ ܕܝܢ ܕܬܪܝܢ ܐܝܟ ܐܘܟܡܘܬܐ ܠܟܘܫܝܐ.", "ܦܘܠܓܐ: ܘܒܪܬ ܩܠܐ ܡܢ ܐܘܣܝܝܬܐ ܒܙܢܐ ܗܿܘ ܩܕܡܝܐ. ܐܘ ܠܡܫܡܠܝܘܬ ܡܢܝܘܬܐ", "ܓܘܢܝܬܐ ܡܫܘܕܥܐ. ܘܗܝ ܗܕܐ ܐܢ ܥܠ ܡܫܚ̈ܠܦܝ ܒܟܝܢܐ ܡܬܩܛܪܓܐ ܓܢܣܐ ܡܬܩܪܝܐ. ܐܢܕܝܢ ܥܠ", "ܫܘܝ̈ܝ ܒܟܝܢܐ. ܐܕܫܐ. ܘܬܪ̈ܝܗܘܢ ܒܗܿܝ ܕܡܢܐ ܡܬܩܛܪܓܝܢ. ܐܘ ܠܡܫܡܠܝܘܬ ܡܢܝܘܬܐ. ܕܝܠܢܝܬܐ", "ܡܫܘܕܥܐ. ܘܗܝ ܗܕܐ ܫܘܚܠܦܐ ܡܬܩܪܝܐ. ܘܒܗܿܝ ܕܐܝܢܐ ܡܬܩܛܪܓ. ܘܒܪܬ ܩܠܐ ܬܘܒ ܓܕܫܢܝܬܐ. ܐܘ", "ܥܠ ܡܫܘ̈ܬܦܝ ܒܟܝܢܐ ܠܚܘܕ ܡܟܢܐ ܕܬܬܩܛܪܓ ܘܕܝܠܝܬܐ ܡܬܟܢܝܐ. ܐܘ ܠܘ ܥܠ ܗܠܝܢ ܒܠܚܘܕ ܘܓܕܫܐ", "ܓܘܢܝܐ ܡܬܟܢܝܐ ܘܡܢ ܗܢܐ ܦܘܠܓܐ ܐܬܝܠܕܬ ܠܢ ܚܡܝܫܝܘܬ ܙܢܝ̈ܐ ܕܒܢ̈ܬ ܩ̈ܠܐ ܟܠܢ̈ܝܬܐ: ܓܢܣܐ", "ܠܡܐܡܪ ܘܐܕܫܐ ܘܫܘܚܠܦܐ ܘܕܝܠܝܬܐ ܘܓܕܫܐ.", "ܪܘܥܐ ܘܐ̱ܢܫ̈ܝܢ ܦܝܓ̈ܢܐ ܘܕܒܫܡܐ ܠܘܓܝ̈ܩܘ. ܟܕ ܫܡܥܘܗܝ ܠܦܝܠܣܘܦܐ ܕܐܡܪ", "ܕܓܢܣܐ ܠܡ ܒܗܿܝ ܕܡܢܐ ܥܠ ܐܕܫ̈ܐ ܡܬܩܛܪܓ. ܐܣܒܪܘ ܕܐܦ ܥܠ ܟܠ ܚܕ ܚܕ ܡܢ ܐܕܫ̈ܐ ܕܝܠܢܐܝܬ", "ܒܗܿܝ ܕܡܢܐ ܡܬܩܛܪܓ. ܘܗܟܢܐ ܐܟܬܒܘ ܘܐܠܦܘ. ܘܡܢ ܩܘܫܬܐ ܦܕܘ. ܐܝܟܢܐ ܓܝܪ ܠܐ ܝܕܥܝܢ ܕܒܪܬ", "ܩܠܐ ܗܝ ܕܡܢܐ ܒܟܠ ܠܟܣܝܣ. ܡܫܐܠܢܝܬܐ ܗܝ. ܘܠܡܫܡܠܝܘܬ ܡܢܝܘܬܐ ܕܡܕܡ ܬܒܥܐ. ܘܟܕ ܓܢܣܐ ܠܘ", "ܡܫܡܠܝܘܬ ܡܢܝܘܬܐ ܗܘ ܕܟܠ ܚܕ ܚܕ ܡܢ ܐܕܫ̈ܐ. ܐܠܐ ܡܢܬܐ ܡܢܗܿ. ܒܗܿܝ ܕܐܝܬ ܡܢܬܐ ܐ̱ܚܪܬܐ", "ܕܗܝ ܗܝ ܫܘܚܠܦܐ. ܕܥܠܝܗܿ ܘܠܐ ܣܟ ܓܢܣܐ ܡܫܘܕܥ. ܐܝܟܢܐ ܥܠ ܟܠ ܚܕ ܚܕ ܡܢܗܘܢ ܕܝܠܢܐܝܬ", "ܒܗܿܝ ܕܡܢܐ ܡܟܢ ܠܡܬܩܛܪܓܘ ܥܠ ܟܠܗܘܢ ܕܝܢ ܐܟܚܕܐ ܒܗܿܝ ܕܡܢܐ ܡܬܩܛܪܓ. ܒܗܿܝ ܕܡܫܠܡܠܝܘܬ", "ܡܢܝܘܬܐ ܓܘܢܝܬܐ ܕܟܠܗܘܢ ܡܫܘܕܥ. ܒܙܢܐ ܕܡܫܘܕܥܢܘܬ ܟܘܠܐ ܥܠ ܡܢܘ̈ܬܐ.", "ܦܘܠܓܐ: ܒܕܓܘܢ ܒܪܬ ܩܠܐ ܕܡܪܢܐܝܬ ܒܗܿܝ ܕܡܢܐ ܡܬܩܛܪܓܐ ܐܘ ܓܘܢܐܝܬ ܒܠܚܘܕ", "ܘܠܘ ܕܝܠܢܐܝܬ ܡܨܝܐ ܕܬܬܐܡܪܝ. ܐܝܟ ܓܢܣܐ ܥܠ ܐܕܫ̈ܐ. ܐܘ ܕܝܠܢܐܝܬ ܒܠܚܘܕ ܐܝܟ ܬܚܘܡܐ ܥܠ", "ܡܬܬܚܡܢܐ. ܐܘ ܓܘܢܐܝܬ ܘܕܝܠܢܐܝܬ. ܐܝܟ ܐܕܫ̈ܐ ܥܠ ܩܢܘ̈ܡܐ ܝܚ̈ܝܕܝܐ. ܥܠ ܟܠܗܘܢ ܓܝܪ", "ܓܘܢܐܝܬ ܟܕ ܡܫܬܐܠܝܢܢ ܕܡܢܐ ܐܝܬܝܗܘܢ. ܒܢܝܢ̈ܫܐ ܡܦܢܝܢܢ. ܒܗܿ ܒܕܡܘܬܐ ܬܘܒ ܘܥܠ ܚܕ", "ܒܠܚܘܕܘܗܝ. ܒܪܢܫܐ ܓܝܪ ܡܫܡܠܝܘܬ ܡܢܝܘܬܐ ܕܟܠܗܘܢ ܐܟܚܕܐ. ܘܕܟܠ ܚܕ ܚܕ ܡܢܗܘܢ ܕܝܠܢܐܝܬ", "ܡܫܘܕܥ. ܒܗܿܝ ܕܘܠܐ ܚܕܐ ܐܝܬ ܡܢܬܐ ܐܘܣܝܝܬܐ ܠܣܘܩܪܛܝܣ. ܗܿܝ ܐܝܕܐ ܕܠܘ ܐܦ ܘܠܦܠܛܘܢ", "ܘܠܕܫܪܟܐ ܐܝܬ.", "ܬܐܘܪܝܐ ܕܥܠ ܓܢܣܐ", "ܘܓܢܣܐ ܡܢ ܡܬܪܫܡ ܕܐܝܬܘܗܝ ܟܠܢܝܐ. ܗܿܘ ܕܥܠ ܣܓܝ̈ܐܐ ܕܡܫܚܠܦܝܢ ܒܐܕܫܐ.", "ܒܗܿܝ ܕܡܢܐ ܡܕܡ ܡܬܩܛܪܓ. ܘܒܪܬ ܩܠܐ ܡܢ ܕܟܠܢܝܐ ܓܢܣܢܐܝܬ ܥܠ ܚܡܫܬܝܗܘܢ ܡܬܩܛܪܓܐ.", "ܘܦܘܪܫܢܐ ܩܕܡܝܐ ܡܢ ܐܕܫܐ ܦܪܫ ܠܗ. ܗܿܘ ܕܝܢ ܕܬܪܝܢ ܡܢ ܬܠܬܐ ܕܫܪܟܐ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܒܪܬ ܩܠܐ ܗܝ ܕܟܠܢܝܬܐ ܒܗܿܝ ܕܓܢܣܐ ܕܗܠܝܢ", "ܚܡܫ ܐܝܬܝܗܿ. ܓܢܣܐ ܡܕܡ ܡܬܚܡܐ ܐܝܬܝܗܿ. ܘܓܢܣܐ ܬܘܒ ܕܚܕܐ ܗܘ ܡܢ ܗܠܝܢ ܚܡܫ. ܓܢܣܐ ܗܘ", "ܦܫܝܛܐܝܬ. ܒܗܿܝ ܕܠܐ ܒܡܕܡ ܡܬܚܡܐ ܓܢܣܢܝܘܬܗ. ܡܕܝܢ ܓܘܢܝܐ ܙܕܩ ܕܢܗܘܐ ܡܢ ܓܢܣܐ ܕܝܠܗܝܢ", "ܕܚܡܫ. ܘܐܝܟܢܐ ܓܘܢܝܐ ܐܕܫܐ ܢܗܘܐ ܕܗܘ ܕܕܝܠܢܝ ܡܢܗ ܗ̄ ܓܢܣܐ ܦܫܝܛܐ ܕܒܪܬ ܩܠܐ ܟܠܢܝܬܐ", "ܒܗܿܝ ܕܐܡܪܝܢܢ ܕܒܪܬ ܩܠܐ ܕܟܠܢܝܬܐ ܡܢܝܘܬܐ ܡܕܡ ܐܝܬܝܗܿ ܕܓܕܫܬ ܠܗܿ ܗܿܝ ܕܓܢܣܐ ܬܗܘܐ", "ܕܗܠܝܢ ܚܡܫ. ܒܕܓܘܢ ܒܡܢܝܘܬܗܿ ܡܢ ܓܘܢܐ ܡܢ ܓܢܣܐ ܕܗܪܟܐ. ܒܗܿܝ ܕܟܠ ܓܢܣܐ ܒܪܬ ܩܠܐ ܗܘ", "ܟܠܢܝܬܐ ܘܠܐ ܗܿܦܟ. ܒܙܢܐ ܕܝܢ ܗܿܘ ܕܠܗܿ ܓܕܫ. ܕܝܠܢܝܐ ܗܘ ܡܢ ܓܢܣܐ ܕܗܪܟܐ. ܒܗܿܝ ܕܟܠ", "ܓܢܣܐ ܕܗܠܝܢ ܚܡܫ ܓܢܣܐ ܗܘ ܘܠܐ ܗܿܦܟ. ܘܡܛܠ ܗܕܐ ܘܠܐ ܚܕܐ ܫܪܝܪܘܬܐ ܐܝܬ ܒܗܿܝ ܕܒܡܢܝܘܬܗܿ", "ܒܪܬ ܩܠܐ ܟܘܠܢܝܬܐ ܡܬܡܪܐ ܕܓܢܣܐ ܗܝ ܠܓܢܣܐ ܕܗܪܟܐ. ܘܠܘ ܒܙܢܐ ܕܠܗܿ ܓܕܫ ܕܒܗ ܕܝܠܢܐ ܡܢܗ.", "ܦܘܠܓܐ: ܘܓܢܣܐ ܡܢ ܐܘ ܬܚܘܬܘܗܝ ܒܠܚܘܕ ܐܝܬ ܓܢܣܐ ܘܡܬܟܢܐ ܓܢܣ ܓܢܣ̈ܝܢ.", "ܐܝܟ ܐܘܣܝܐ. ܐܘ ܠܥܠ ܡܢܗ ܒܠܚܘܕ ܘܡܬܟܢܐ ܓܢܣܐ ܬܚܬܝܐ. ܐܝܟ ܚܝܘܬܐ. ܐܘ ܠܥܠ ܡܢܗ", "ܘܬܚܘܬܘܗܝ ܘܡܬܟܢܐ ܓܢܣܐ ܡܨܥܝܐ. ܐܝܟ ܓܘܫܡܐ. ܐܘ ܠܐ ܠܥܠ ܡܢܗ ܐܦܠܐ ܬܚܘܬܘܗܝ ܘܡܬܟܢܐ", "ܓܢܣܐ ܚܕܢܝܐ. ܐܝܟ ܗܘܢܐ ܕܡܬܩܛܪܓ ܥܠ ܟܠ ܚܕ ܚܕ ܡܢ ܗܘ̈ܢܐ ܡܒܪ̈ܝܐ. ܐܢ ܠܘ ܓܢܣܗܘܢ ܗܝ", "ܐܘܣܝܐ ܘܚܬܝܬܘܬ ܒܥܬܐ ܕܐܝܟ ܗܕܐ ܠܘ ܠܦܪܓܡܛܝܐ ܗܕܐ ܠܚܡܐ.", "ܬܐܘܪܝܐ ܕܥܠ ܐܕܫܐ", "ܘܠܐܕܫܐ ܡܢ ܪܫܡܝܢ ܕܐܝܬܘܗܝ ܟܠܢܝܐ ܗܿܘ ܕܥܠ ܣܓܝ̈ܐܐ ܕܡܫܚܠܦܝܢ ܒܡܢܝܢܐ", "ܒܠܚܘܕ ܒܗܿܝ ܕܡܢܐ ܡܬܩܛܪܓ. ܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܓܢܣܐ. ܗܿܘ ܕܝܢ ܕܬܪܝܢ ܡܢ", "ܗܠܝܢ ܬܠܬܐ ܕܫܪܟܐ.", "ܢܘܗܪܐ: ܡܬܐܡܪ ܕܝܢ ܬܘܒ ܘܐܕܫܐ ܠܗܿܘ ܕܥܠܘܗܝ ܘܥܠ ܐܚܪ̈ܢܐ ܓܢܣܐ ܡܬܩܛܪܓ", "ܘܗܿܘ ܡܢ ܩܕܡܝܐ. ܐܘ ܐܕܫܐ ܡܪܢܝܐ ܡܬܟܢܐ. ܐܟܙܢܐ ܕܒܪܢܫܐ. ܟܕ ܡܢܗ ܘܠܗ ܢܬܩܪܐ ܐܕܫܐ. ܗܢܐ", "ܕܝܢ ܕܬܪܝܢ ܐܕܫܐ ܐܚܝܢܝܐ ܡܬܩܪܐ ܐܟܘܬܗ ܕܒܪܢܫܐ. ܟܕ ܒܦܚܡܐ ܕܠܘܬ ܚܝܘܬܐ ܢܬܩܪܐ ܐܕܫܐ.", "ܘܦܪܝܫܝܢ ܡܢ ܚܕ̈ܕܐ ܬܪ̈ܝܗܘܢ ܗܠܝܢ ܙܢ̈ܝܐ ܕܒܗܘܢ ܐܕܫ̈ܐ ܣܘܥܪ̈ܢܝܐ ܡܬܟܢܝܢ. ܒܗܿܝ ܕܗܿܘ", "ܡܪܢܝܐ ܓܢܣܐ ܘܠܐ ܣܟ ܡܟܢ ܠܡܗܘܐ. ܗܿܘ ܕܝܢ ܐܚܝܢܝܐ ܐܝܬ ܐܡܬܝ. ܘܬܘܒ ܕܐܕܫܐ ܗܘ ܡܪܢܝܐ.", "ܒܦܚܡܐ ܕܗܿܢܘܢ ܕܬܚܘܬܘܗܝ ܗܝ ܐܕܫܢܝܘܬܗ. ܗܿܘ ܕܝܢ ܐܚܝܢܝܐ ܒܦܚܡܐ ܕܗܿܘ ܕܠܥܠ ܡܢܗ.", "ܪܘܥܐ ܘܐ̱ܢܫ̈ܝܢ ܡܢ ܓܘܢܝܘܬܐ ܘܕܝܠܢܝܘܬܐ ܕܢܘ ܕܐܝܬ ܒܝܬ ܬܪ̈ܝܗܘܢ ܙܢ̈ܝܐ.", "ܒܗܿܝ ܕܚܙܘ ܠܐܕܫ̈ܐ ܬܚ̈ܬܝܐ ܕܟܕ ܐܕܫ̈ܐ ܐܢܘܢ ܡܪ̈ܢܝܐ. ܐܕܫ̈ܐ ܐܢܘܢ ܬܘܒ ܒܦܚܡܐ", "ܕܓܢܣܝ̈ܗܘܢ. ܐܕܫ̈ܐ ܕܝܢ ܡܨܥ̈ܝܐ ܟܕ ܐܕܫ̈ܐ ܐܢܘܢ ܒܦܚܡܐ ܕܓܢܣܝ̈ܗܘܢ. ܠܘ ܐܕܫ̈ܐ ܐܢܘܢ", "ܡܪ̈ܢܝܐ. ܒܗܿܝ ܕܠܘ ܥܠ ܣܓܝ̈ܐܐ ܕܡܫܚܠܦܝܢ ܒܡܢܝܢܐ ܡܬܩܛܪܓܝܢ. ܒܕܓܘܢ ܓܘܢܝܘܬܐ ܠܐܕܫܐ ܗܘ", "ܐܚܝܢܝܐ ܝܗܒܘ. ܘܠܘ ܫܦܝܪ ܐܬܪܥܝܘ. ܒܗܿܝ ܕܠܘ ܟܠ ܐܕܫܐ ܡܪܢܝܐ ܐܕܫܐ ܗܘ ܐܦ ܐܚܝܢܝܐ.", "ܐܟܙܢܐ ܕܐܘܣ̈ܝܐܣ ܦܫܝ̈ܛܬܐ ܘܢܘܩܕܬܐ ܗܢܝܢ ܕܠܝܬ ܠܗܝܢ ܓܢ̈ܣܐ ܘܐܠܐ ܡܪ̈ܟܒܢ ܗܘ̈ܝ ܡܢܗܘܢ", "ܘܡܢ ܫܘܚ̈ܠܦܐ. ܡܕܝܢ ܘܠܐ ܚܕܐ ܓܘܢܝܘܬܐ ܐܘ ܕܝܠܢܝܘܬܐ ܐܝܬ ܒܝܬ ܬܪ̈ܝܗܘܢ ܙܢ̈ܝܐ.", "ܪܘܥܐ ܘܦܘܪܦܘܪܝܘܣ ܡܢ ܗܿܘ ܨܘܪܝܐ ܟܕ ܠܐ ܦܪܫ ܒܝܬ ܬܪ̈ܝܗܘܢ ܙܢ̈ܝܐ: ܘܫܡܥ", "ܬܘܒ ܠܦܝܠܣܘܦܐ ܕܠܓܢܣܐ ܒܝܕ ܐܕܫܐ ܪܫܡ ܟܕ ܐܡܪ: ܕܓܢܣܐ ܐܝܬܘܗܝ ܗܿܘ ܕܥܠ ܣܓܝ̈ܐܐ", "ܕܡܫܚܠܦܝܢ ܒܐܕܫܐ ܡܬܩܛܪܓ. ܒܗܿ ܒܕܡܘܬܐ ܘܠܐܕܫܐ ܒܝܕ ܓܢܣܐ. ܟܕ ܐܡܪ ܕܐܕܫܐ ܐܝܬܘܗܝ ܗܿܘ", "ܕܥܠܘܗܝ ܘܥܠ ܐ̱ܚܪ̈ܢܐ ܓܢܣܐ ܡܬܩܛܪܓ. ܐܡܪ ܕܓܢܣܐ ܘܐܕܫܐ ܡܢ ܗܠܝܢ ܕܠܘܬ ܡܕܡ ܐܝܬܝܗܘܢ.", "ܒܕܓܘܢ ܒܡ̈ܠܐ ܕܬܪ̈ܝܗܘܢ ܒܬܪ̈ܝܗܘܢ ܙܕܩ ܕܢܬܚܫܚ. ܘܛܥܐ ܠܗ ܬܡܝܗܐ. ܪܒܐ ܗܘܬ ܓܝܪ ܝܕܥܬܗ", "ܕܦܝܠܣܘܦܐ ܡܢ ܗܿܝ ܕܠܗܿܘ ܕܠܐ ܝܕܝܥ ܒܗܿܘ ܕܠܐ ܝܕܝܥ ܢܚܘܐ. ܘܐܕܫܐ ܡܢ ܕܒܗ ܪܫܡ ܠܓܢܣܐ.", "ܠܘ ܗܘ ܟܕ ܗܘ ܐܝܬܘܗܝ ܗܘ ܕܠܗ ܒܓܢܣܐ ܥܛܦ ܪܫܡ. ܒܡܪܢܝܐ ܡܢ ܠܓܢܣܐ ܪܫܡ. ܘܠܐܚܝܢܝܐ ܒܓܢܣܐ", "ܚܘܝ. ܘܕܗܿܢܘܢ ܡܢ ܕܠܘܬ ܡܕܡ ܠܘ ܒܝܕ ܚܕ̈ܕܐ ܡܨܝܢ ܠܡܬܚܘܝܘ ܓܠܝܐ. ܒܗܿܝ ܕܐܟܚܕܐ ܐܝܬܝܗܘܢ", "ܒܟܝܢܐ. ܘܡܚܘܝܢܐ ܕܩܕܝܡ ܢܗܘܐ ܝܕܝܥ. ܡܢ ܡܬܚܘܝܢܐ ܙܕܩ. ܒܕܓܘܢ ܠܐܒܐ ܠܘ ܒܝܕ ܒܪܐ", "ܡܚܘܝܢܢ. ܐܦܠܐ ܠܒܪܐ ܒܝܕ ܐܒܐ. ܐܠܐ ܒܡܚܘܝܢܘܬܐ ܐ̱ܚܪܬܐ ܕܒܗܿ ܬܪ̈ܝܗܘܢ ܐܟܚܕܐ ܡܬܝܕܥܝܢ.", "ܟܕ ܐܡܪܝܢܢ ܕܐܒܐ ܐܝܬܘܗܝ ܚܝܘܬܐ ܡܕܡ ܕܡܢ ܢܘܛܦܬܗ. ܐܚܪܢܐ ܕܕܡܐ ܠܗ ܒܐܘܣܝܐ ܝܠܝܕ.", "ܢܘܗܪܐ: ܘܐܕܫܐ ܡܢ ܗܿܘ ܕܚܕ ܗܘ ܡܢ ܗܠܝܢ ܚܡܫ ܗܘ ܡܪܢܝܐ ܐܝܬܘܗܝ. ܠܘ ܗܿܘ", "ܐܚܝܢܝܐ. ܘܐܠܐ ܚܣܝܪܐ ܡܫܬܟܚ ܗܘܐ ܗܘ ܡܢܝܢܐ ܚܡܝܫܝܐ. ܒܗܿܝ ܕܠܘ ܠܟܠܗܘܢ ܟܠܢ̈ܝܐ ܐܚܕ", "ܗܘܐ. ܠܐܘܣ̈ܝܐܣ ܠܡ ܦܫܝ̈ܛܬܐ ܕܐܕܫ̈ܐ ܐܢܝܢ ܡܪ̈ܢܝܐ ܒܠܚܘܕ ܘܠܘ ܐܚܝܢ̈ܝܐ ܒܕ ܠܝܬ ܠܗܝܢ", "ܓܢ̈ܣܐ.", "ܦܘܠܓܐ: ܘܠܐܕܫ̈ܐ ܡܢ ܬܘܒ ܐܚܝܢ̈ܝܐ ܛܟ̈ܣܐ ܐܝܬ ܐܝܟ ܕܐܦ ܠܓܢ̈ܣܐ. ܒܗܿܝ", "ܕܟܠ ܐܕܫܐ ܐܘ ܠܥܠ ܡܢܗ ܒܠܚܘܕ ܐܝܬ ܐܕܫܐ ܘܡܬܟܢܐ ܐܕܫ ܐܕܫ̈ܝܢ. ܐܟܙܢܐ ܕܒܪܢܫܐ. ܐܘ", "ܬܚܘܬܘܗܝ ܒܠܚܘܕ ܘܡܬܟܢܐ ܐܕܫܐ ܥܠܝܐ ܐܟܙܢܐ ܕܓܘܫܡܐ. ܐܘ ܠܥܠ ܡܢܗ ܘܬܚܘܬܘܗܝ ܘܡܬܟܢܐ ܐܕܫܐ", "ܡܨܥܝܐ ܐܝܟ ܙܢܐ ܕܚܝܘܬܐ. ܐܘ ܐܦܠܐ ܠܥܠ ܡܢܗ ܘܐܦܠܐ ܬܚܘܬܘܗܝ ܘܡܬܟܢܐ ܐܕܫܐ ܚܕܢܝܐ ܐܟܙܢܐ", "ܕܡܠܐܟܐ.", "ܬܐܘܪܝܐ ܕܡܛܠ ܫܘܚܠܦܐ", "ܠܫܘܚܠܦܐ ܕܝܢ ܪܫܡܝܢ ܕܐܝܬܘܗܝ ܟܠܢܝܐ ܗܿܘ ܕܒܗܿܝ ܕܐܝܢܐ ܐܘܣܝܝܐܝܬ", "ܡܬܩܛܪܓ. ܘܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܓܢܣܐ ܘܐܕܫܐ. ܗܿܘ ܕܝܢ ܕܬܪܝܢ ܡܢ ܗܠܝܢ ܬܪܝܢ", "ܕܫܪܟܐ.", "ܢܘܗܪܐ: ܘܫܘܚܠܦܐ ܡܢ ܡܢ ܐܢܢܩܝ ܕܩܢܝܘܬܐ ܡܕܡ ܢܫܘܕܥ ܘܠܐ ܓܠܝܙܘܬܐ. ܒܗܿܝ", "ܕܡܢܬܐ ܗܘ ܕܐܕܫܐ. ܓܠܝܙܘܬܐ ܕܝܢ ܐܝܟܢܐ ܡܢܬܐ ܕܡܕܡ ܡܨܝܐ ܠܡܗܘܐ. ܒܕܓܘܢ ܠܣܘܣܝܐ ܫܘܚܠܦܐ.", "ܠܘ ܠܐ ܡܠܝܠܐ ܙܕܩ ܕܢܗܘܐ ܐܠܐ ܨܗܘܠܐ.", "ܢܘܗܪܐ: ܠܟܠ ܓܝܪ ܟܝܢܐ ܫܘܚܠܦܐ ܡܩܝܡܢܐ ܚܕ ܙܕܩ ܕܢܗܘܐ. ܒܗܿܝ ܕܐܠܘ ܬܪܝܢ", "ܢܗܘܘܢ ܫܘܚ̈ܠܦܐ ܡܩܝ̈ܡܢܐ ܕܟܝܢܐ ܡܕܡ. ܟܕ ܒܚܕ ܡܢܗܘܢ ܡܬܩܝܡ. ܠܐ ܣܢܝܩ ܗܘ ܕܒܗܿܘ ܐܚܪܢܐ", "ܢܬܩܝܡ. ܘܗܟܢܐ ܟܕ ܒܗܿܘ ܐܚܪܢܐ ܢܬܩܝܡ. ܘܡܢ ܗܪܟܐ ܐܠܨܐ ܕܘܠܐ ܚܕ ܡܢܗܘܢ ܡܩܝܡܢܗ ܡܪܢܝܐ", "ܢܗܘܐ. ܒܗܿܝ ܕܡܩܝܡܢܐ ܗܘ ܗܘ ܕܘܠܐ ܡܬܘܡ ܒܠܥܕܘܗܝ ܡܨܐ ܠܡܗܘܐ ܡܬܩܝܡܢܐ.", "ܢܘܗܪܐ: ܘܡܠܝܠܐ ܡܢ ܟܕ ܥܠ ܒܪܢܫܐ ܘܡܠܐܟܐ ܡܬܩܛܪܓ. ܠܘ ܒܚܕ ܣܘܟܠܐ", "ܡܬܩܛܪܓ. ܒܗܿܝ ܕܡܠܝܠܘܬܐ ܕܒܪܢܫܐ. ܣܛܪ ܡܢ ܗܿܝ ܕܡܠܐܟ̈ܐ ܗܝ. ܐܠܐ ܫܘܝܘܬ ܫܡܗܐܝܬ. ܒܕܓܘܢ", "ܡܢ ܝܬܝܪ̈ܬܐ ܗܝ ܠܡܘܣܦܘ ܒܬܚܘܡܐ ܐ̱ܢܫܝܐ ܒܪܬ ܩܠܐ ܕܡܝܘܬܐ ܟܐܡܬ ܐܝܟ ܕܠܦܘܪܫܐ ܕܡܢ", "ܡܠܐܟܐ.", "ܢܘܗܪܐ: ܘܠܘ ܟܠ ܡܢܝܘܬܐ ܡܪܟܒܬܐ ܡܢ ܓܢܣܐ ܘܫܘܚܠܦܐ ܡܢ ܐܢܢܩܝ ܕܬܬܪܟܒ.", "ܗܐ ܓܝܪ ܡܢܝܢܐ ܕܥܣܪܐ ܡܢ ܠܚܘ̈ܕܝܘܬܐ ܡܪܟܒ ܗܢܝܢ ܐܝܠܢ ܕܘܠܐ ܚܕܐ ܡܢܗܝܢ ܓܢܣܐ ܐܘ ܫܘܚܠܦܐ", "ܦܐܝܐ ܠܡܗܘܐ.", "ܢܘܗܪܐ: ܟܠ ܫܘܚܠܦܐ ܡܦܠܓܢܐ ܕܓܢܣܐ. ܡܩܝܡܢܐ ܗܘ ܕܐܕܫܐ ܘܒܗܦܟܐ. ܘܟܠ", "ܫܘܚܠܦܐ ܡܩܝܡܢܐ ܕܓܢܣܐ. ܡܩܝܡܢܐ ܗܘ ܕܐܕܫܐ ܘܠܐ ܗܦܟ. ܘܟܠ ܡܦܠܓܢܐ ܕܐܕܫܐ. ܡܦܠܓܢܐ ܗܘ", "ܕܓܢܣܐ ܘܠܐ ܗܦܟ.", "ܢܘܗܪܐ: ܘܫܘܚܠܦܐ ܡܢ ܡܩܝܡܢܐ ܕܒܪܢܫܐ ܠܡܠܝܠܐ ܙܕܩ ܠܡܫܬܘܕܥܘ. ܠܘ", "ܠܡܠܝܠܘܬܐ ܗܿܝ ܕܠܘ ܡܪܢܐܝܬ ܐܠܐ ܡܢ ܫܡܗܐܝܬ ܥܠܘܗܝ ܡܬܩܛܪܓܐ. ܗܘ ܗܟܘܬ ܘܠܓܘܚܟܐ ܥܠ", "ܒܪܢܫܐ ܙܕܩ ܠܡܬܩܛܪܓܘ ܠܐ ܠܓܚܘܟܘܬܐ ܘܠܚܘܪܐ ܘܠܐ ܠܚܘܪܘܬܐ.", "ܬܐܘܪܝܐ ܕܥܠ ܕܝܠܝܬܐ", "ܕܝܠܝܬܐ ܕܝܢ ܪܫܡܝܢ ܕܐܝܬܝܗܿ ܟܠܢܝܬܐ ܗܿܝ ܕܥܠ ܚܕ ܐܕܫܐ ܩܘܛܪܓܐ ܠܘ", "ܐܘܣܝܝܐ ܡܬܩܛܪܓܐ. ܦܘܪܫܢܐ ܡܢ ܩܕܡܝܐ ܦܪܫ ܠܗܿ ܡܢ ܓܕܫܐ ܓܘܢܝܐ. ܗܿܘ ܕܝܢ ܕܬܪܝܢ ܡܢ ܗܠܝܢ", "ܬܠܬܐ ܕܫܪܟܐ.", "ܢܘܗܪܐ: ܘܕܝܠܝܬܐ ܡܢ ܡܪܢܝܬܐ ܐܝܬܝܗܿ ܗܿܝ ܕܠܟܠܗ ܐܕܫܐ ܘܠܗ ܒܠܚܘܕܘܗܝ", "ܘܐܡܝܢܐܝܬ ܢܩܝܦܐ ܐܝܟ ܓܚܘܟܘܬܐ ܕܒܚܝܠܐ ܠܒܪܢܫܐ. ܗܿܢܝܢ ܕܝܢ ܕܠܘ ܠܟܠܗ ܐܝܟ ܡܚܪܘܬܐ. ܐܘ", "ܠܘ ܠܗ ܒܠܚܘܕܘܗܝ ܐܝܟ ܕܘܝܠܐ. ܐܘ ܠܘ ܐܡܝܢܐܝܬ ܐܝܟ ܟܬܘܒܘܬܐ ܕܒܡܥܒܕܢܘܬܐ ܘܫܐܝܠܐܝܬ", "ܕܝ̈ܠܝܬܐ ܡܬܟܢܝ̈ܢ.", "ܢܘܗܪܐ: ܘܐܟܡܐ ܡܢ ܓܝܪ ܕܠܐܕܫ̈ܐ ܬܚ̈ܬܝܐ ܕܝ̈ܠܝܬܐ ܐܝܬ: ܒܗܿ ܒܕܡܘܬܐ", "ܘܠܗܠܝܢ ܡܨܥ̈ܝܐ ܘܥܠܝ̈ܐ ܘܠܓܢܣ ܓܢ̈ܣܝܢ ܐܝܬ. ܕܐܝܟ ܐܝܟܢ ܕܘܝܠܐ ܠܚܝܘܬܐ ܘܬܪܒܝܬܐ ܠܓܘܫܡܐ", "ܡܢܦܫܐ. ܘܬܠܝܬܝܘܬ ܩܝ̈ܡܐ ܠܓܘܫܡܐ. ܘܗܿܝ ܕܠܐ ܒܗܿܘ ܕܣܝܡ ܢܗܘܐ ܠܐܘܣܝܐ.", "ܢܘܗܪܐ: ܘܕܝܠܝܬܐ ܡܢ ܐܘ ܦܫܝܛܬܐ ܐܝܬܝܗܿ ܐܝܟ ܓܚܘܟܘܬܐ. ܐܘ ܡܪܟܒܬܐ ܐܝܟ", "ܟܢܝܫܘܬ ܒܢ̈ܬ ܩ̈ܠܐ ܕܟܠ ܚܕܐ ܡܢܗܝܢ ܓܕܫܐ ܗܝ ܓܘܢܝܐ ܒܠܚܘܕܝܗܿ. ܐܟܙܢܐ ܕܬܪܝܢܘܬ ܪ̈ܓܠܐ", "ܘܬܪܝܨܘܬ ܩܘܡܬܐ ܘܦܬܝܘܬ ܛܦܪ̈ܐ ܘܕܟܝܘܬ ܟܪܘܡܐ ܠܒܪܢܫܐ.", "ܬܐܘܪܝܐ ܕܥܠ ܓܕܫܐ ܓܘܢܝܐ", "ܘܓܕܫܐ ܡܢ ܓܘܢܝܐ ܡܬܪܫܡ ܕܐܝܬܘܗܝ ܟܠܢܝܐ ܗܿܘ ܕܥܠ ܐܕܫ̈ܐ ܣܓܝ̈ܐܐ ܩܘܛܪܓܐ", "ܠܘ ܐܘܣܝܝܐ ܡܬܩܛܪܓ. ܘܦܘܪܫܢܐ ܡܢ ܩܕܡܝܐ ܦܪܫ ܠܗ ܡܢ ܕܝܠܝܬܐ. ܗܿܘ ܕܝܢ ܕܬܪܝܢ ܡܢ ܬܠܬܐ", "ܕܫܪܟܐ.", "ܢܘܗܪܐ: ܘܓܕܫܐ ܡܢ ܗܿܘ ܕܗܪܟܐ ܡܬܥܗܕ. ܠܘ ܗܿܘ ܗܘ ܕܠܘܩܒܠ ܐܘܣܝܐ ܡܬܦܠܓ.", "ܒܗܿܝ ܕܗܿܘ ܡܢ ܥܠ ܐܘܣܝܐ ܘܠܐ ܣܟ ܡܫܪ ܐܠܐ ܒܐܘܣܝܐ ܐܡܝܢܐܝܬ ܐܝܬܘܗܝ ܐܝܟ ܚܘܪܘܬܐ", "ܒܓܘܫܡܐ. ܗܢܐ ܕܝܢ ܥܠ ܐܘܣܝܐ ܡܫܪ. ܐܝܟ ܚܘܪܐ ܥܠ ܓܘܫܡܐ. ܓܘܫܡܐ ܓܝܪ ܚܘܪܐ ܐܝܬܘܗܝ ܐܡܪ", "ܐܢ̱ܬ ܘܠܘ ܚܘܪܘܬܐ. ܘܐܠܘ ܚܘܪܐ ܓܕܫܐ ܐܝܬܘܗܝ ܗܘܐ. ܡܫܬܟܚ ܗܘܐ ܓܘܫܡܐ ܕܐܦ ܐܘܣܝܐ ܐܦ", "ܓܕܫܐ ܐܝܬܘܗܝ ܗܿܝ ܕܫܟܝܪܐ. ܟܐܢܐܝܬ ܡܕܝܢ ܓܕܫܢܝܐ ܐܬܩܪܝ ܗܘ ܗܢܐ ܡܢ ܐ̱ܚܪ̈ܢܐ. ܘܓܕܫܐ ܡܢ", "ܠܘܩܒܠ ܐܘܣܝܐ ܡܬܦܠܓ. ܓܕܫܢܝܐ ܕܝܢ ܠܘܩܒܠ ܐܘܣܝܐ ܐܘܟܝܬ ܟܝܢܝܐ. ܘܟܝܢܝܐ ܡܢ ܐܘ ܓܕܫܐ ܗܘ", "ܐܝܟ ܓܘܢܐ ܠܚܘܪܘܬܐ. ܓܘܢܐ ܓܝܪ ܟܕ ܓܕܫܐ ܗܘ ܒܟܝܢܗ. ܟܝܢܐܝܬ ܥܠ ܚܘܪܘܬܐ ܡܬܩܛܪܓ. ܐܘ", "ܐܘܣܝܐ ܗܘ ܐܝܟ ܡܠܝܠܐ ܠܒܪܢܫܐ. ܘܓܕܫܢܝܐ ܬܘܒ. ܐܘ ܓܕܫܐ ܗܘ ܐܝܟ ܗܢܝܐܐ ܠܪܝܚܐ. ܘܕܓܕܫܢܝܐ", "ܗܘ ܓܘܢܝܐ ܗܢܝܐܐ ܠܪܝܚܐ ܝܕܝܥܐ ܡܢ ܗܿܝ ܕܐܦ ܛܥܡܬܐ ܗܢܝܐܬܐ ܘܩܠܐ ܗܢܝܐܐ ܡܬܐܡܪ. ܐܘ", "ܐܘܣܝܐ ܐܝܟ ܚܘܪܐ ܠܒܪܢܫܐ. ܘܕܚܘܪܐ ܐܘܣܝܐ ܗܘ ܘܠܘ ܓܕܫܐ ܩܕܡܬ ܐܫܬܘܕܥܬ.", "ܢܘܗܪܐ: ܘܓܕܫܐ ܡܢ ܓܘܢܝܐ ܟܕ ܥܠ ܐܕܫ̈ܐ ܣܓܝ̈ܐܐ ܡܟܢ ܠܡܬܩܛܪܓܘ. ܘܠܐ ܡܕܡ", "ܡܚܣܪܐ ܠܓܘܢܝܘܬܗ ܗܿܝ ܕܠܘ ܠܟܠܗܘܢ ܩܢܘ̈ܡܐ ܕܟܠ ܚܕ ܚܕ ܡܢ ܐܕܫ̈ܐ ܢܐܚܘܕ. ܘܗܘ ܬܘܒ ܗܢܐ.", "ܐܘ ܡܫܢܝܢܐ ܗܘ. ܐܘ ܠܐ ܡܫܢܝܢܐ. ܘܡܫܢܝܢܐ ܡܢ ܐܘ ܒܚܘܫܒܐ ܐܘ ܒܣܘܥܪܢܐ. ܘܗܿܘ ܕܒܣܘܥܪܢܐ", "ܐܘ ܡܫܘܚܪܢܐܝܬ ܐܘ ܡܣܪܗܒܐܝܬ. ܘܟܠ ܚܕ ܡܢܗܘܢ ܐܘ ܥܛܠܐܝܬ ܐܘ ܕܠܝܠܐܝܬ. ܐܝܟ ܕܡܢ ܠܥܠ", "ܫܡܥܬ.", "ܢܘܗܪܐ: ܘܚܕܐ ܡܢ ܒܪܬ ܩܠܐ ܘܗܝ ܟܕ ܗܝ. ܡܨܝܐ ܕܠܐ ܚܪܢܐ ܘܐܚܪܢܐ ܓܢܣܐ", "ܘܐܕܫܐ ܘܫܘܚܠܦܐ ܘܕܝܠܝܬܐ ܘܓܕܫܐ ܓܘܢܝܐ ܬܗܘܐ ܐܟܙܢܐ ܕܓܘܢܐ ܕܓܢܣܐ ܗܘ ܕܐܘܟܡܐ ܘܐܕܫܐ", "ܕܐܝܢܝܘܬܐ. ܘܫܘܚܠܦܐ ܗܘ ܕܓܘܫܡܐ ܠܒܝܕܐ ܘܕܝܠܝܬܐ ܕܓܘܫܡܐ. ܘܓܕܫܐ ܓܘܢܝܐ ܕܒܪܢܫܐ ܘܕܐܘܟܡܐ", "ܫܘܚܠܦܐ ܗܘ ܕܓܘܫܡܐ ܠܒܝܕܐ ܘܕܝܠܝܬܐ ܕܓܘܫܡܐ ܝܕܝܥܐ ܡܢ ܗܿܝ ܕܓܘܫܡܐ ܒܠܥܕ ܐܘܟܡܐ ܡܟܢ", "ܠܡܬܪܢܝܘ. ܓܘܫܡܐ ܕܝܢ ܠܒܝܕܐ ܒܠܥܕ ܐܘܟܡܐ ܘܠܐ ܣܟ.", "ܢܘܗܪܐ: ܘܡܢ ܪ̈ܘܫܡܝܗܝܢ ܟܝܬ ܕܚܡܫ ܗܠܝܢ ܟܠܢܝ̈ܬܐ ܘܫܘܬܦܘ̈ܬܗܝܢ", "ܘܦܘܪ̈ܫܢܝܗܝܢ ܫܦܝܪ ܡܬܬܦ̈ܩܢ ܒܗܿܝ ܕܒܙܢܐ ܗܿܘ ܕܒܗ ܬܪܬܝܢ ܡܢܗܝܢ ܕܝܠܢܐܝܬ ܡܫܘ̈ܬܦܢ. ܒܗ", "ܡܢ ܗܠܝܢ ܕܫܪܟܐ ܢܬܦܪ̈ܫܢ.", "ܬܐܘܪܝܐ ܕܥܠ ܬܚܘܡܐ", "ܬܚܘܡܐ ܐܝܬܘܗܝ ܡܐܡܪܐ ܡܫܘܕܥܢܐ ܕܡܫܡܠܝܘܬ ܡܢܝܘܬܐ ܗܿܘ ܕܝܠܗ ܗܘ ܬܚܘܡܐ.", "ܘܡܢ ܐܢܢܩܝ ܕܟܠ ܬܚܘܡܐ ܡܢ ܡܢܘ̈ܬܐ ܐܘܣܝܝ̈ܬܐ ܟܠܗܝܢ ܕܡܬܬܚܡܢܐ ܢܬܪܟܒ. ܒܗܿܝ ܕܠܘ ܦܘܪܫܐ", "ܒܠܚܘܕ ܕܣܘܥܪ̈ܢܐ ܡܬܬܒܥ ܬܚܘܡܐ. ܘܐܠܐ ܕܝܠܝܬܐ ܬܚܘܡܐ ܗܘܬ ܒܠܚܘܕܝܗܿ. ܐܦܠܐ ܬܘܒ", "ܕܐܘܣܝܝܐܝܬ ܢܦܪܘܫ. ܘܐܠܐ ܫܘܚܠܦܐ ܒܠܚܘܕܘܗܝ ܬܚܘܡܐ ܗܘܐ. ܒܕܓܘܢ ܐܬܚܘܝܬ ܕܬܚܘܡܐ.", "ܡܫܘܕܥܢܐ ܗܘ ܕܡܫܡܠܝܘܬ ܡܢܝܘܬܐ ܕܡܬܬܚܡܢܐ ܕܠܗܿ ܠܡܫܘܕܥܢܘܬܐ ܕܐܝܟ ܗܕܐ. ܐܝܛܐ ܦܘܪܫܢܐ", "ܐܢܢܩܐܝܬ ܢܩܦ. ܘܡܛܠ ܗܕܐ ܦܐܝܘܬ ܙܕܩܐܝܬ ܓܢܣܐ ܩܪܝܒܐ ܡܬܛܟܣ ܐܝܛܐ ܫܘܚܠܦܐ ܠܗ ܢܩܦ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܟܕ ܠܬܚܘܡܐ ܒܝܕ ܬܚܘܡܐ ܚܘܝܬܘܢ. ܐܠܨܐ ܕܐܦ", "ܠܗܢܐ ܒܝܕ ܐ̱ܚܪܢܐ ܬܚܘܘܢ. ܘܗܟܢܐ ܠܠܐ ܣܘܦ ܒܗܿܝ ܕܐܡܪܝܢܢ ܕܚܘܘܝܐ ܕܐܝܟ ܗܢܐ ܠܘ ܬܚܘܡܐ", "ܗܘ. ܐܠܐ ܦܘܫܩܐ ܕܫܡܐ ܕܬܚܘܡܐ. ܬܚܘܡܐ ܡܢ ܓܝܪ ܡܢ ܡܬܝܩܢ̈ܢܘܬܐ ܗܘ ܕܐܢܢܩܐܝܬ ܗܝ ܠܢ", "ܝܕܥܬܗܝܢ. ܘܠܘ ܡܢ ܗܠܝܢ ܡܬܝܠܦܢ̈ܝܬܐ. ܐܝܟܢܐ ܕܒܝܕ ܬܚܘܡܐ ܢܣܬܢܩ ܠܡܩܢܐ ܝܕܥܬܗ.", "ܢܘܗܪܐ: ܠܓܢܣ ܓܢ̈ܣܝܢ ܡܢ: ܘܠܐ ܚܕ ܬܚܘܡܐ ܡܨܐ ܠܡܗܘܐ. ܒܕ ܠܝܬ ܠܗ ܓܢܣܐ", "ܕܡܢܗ ܘܡܢ ܫܘܚܠܦܐ ܬܚܘܡܐ ܠܗ ܢܬܪܟܒ. ܒܗܿ ܒܕܡܘܬܐ ܐܦܠܐ ܠܐܘܣܝ̈ܣ ܦܫܝ̈ܛܬܐ. ܘܐܠܐ ܡܪ̈ܟܒܢ", "ܗܘ̈ܝ.", "ܪܘܥܐ: ܘܐܢܫ̈ܝܢ ܡܢ ܒܡܚܘܝܢܘܬܐ ܕܬܚܘܡܐ ܒܒܪܬ ܩܠܐ ܗܝ ܕܒܦܣܝ̈ܩܬܐ", "ܡܬܚܫܚܝܢ ܘܐܡܪܝܢ: ܬܚܘܡܐ ܐܝܬܘܗܝ ܡܐܡܪܐ ܕܒܦܣܝ̈ܩܬܐ ܡܫܘܕܥܢܐ ܕܟܝܢܐ ܕܟܠ ܣܘܥܪܢܐ. ܘܠܘ", "ܫܦܝܪ. ܒܗܿܝ ܕܡܢܝܘܬ ܟܠ ܣܘܥܪܢܐ ܘܠܐ ܡܬܘܡ ܡܩܒܠܢܝܬܐ ܗܝ ܕܝܬܝܪܘܬܐ ܘܒܨܝܪܘܬܐ. ܘܟܕ", "ܬܚܘܡܐ ܡܫܘܕܥܢܗܿ ܗܘ ܕܡܢܝܘܬܐ. ܐܝܟܢܐ ܝܬܝܪܘܬܐ ܘܒܨܝܪܘܬܐ ܘܦܬܝܘܬܐ ܘܦܣܝܩܝܘܬܐ ܡܟܢ", "ܠܡܩܒܠܘ. ܟܝܢܝܘܬܐ ܓܝܪ ܕܟܠ ܟܝܢ ܘܠܐ ܡܬܒܨܪܐ ܐܦܠܐ ܡܬܬܘܣܦܐ. ܡܬܚܒܠܐ ܕܝܢ ܟܒܪ ܐܘ", "ܗܿܘܝܐ.", "ܢܘܗܪܐ: ܘܐܢ ܡܬܚܡܢܐ ܐ̱ܢܫ ܢܓܕܫ ܠܗ ܕܟܕ ܠܟܘܢܝܐ ܕܓܢܣܐ ܢܛܥܐ ܒܬܚܘܡܗ", "ܚܠܦ ܫܡܗ ܢܬܚܫܚ ܐܝܟ ܐܝܬܐ ܠܡܐܡܪ. ܒܪܢܫܐ ܓܘܫܡܐ ܡܢܦܫܐ ܡܪܓܫܢܐ ܡܠܝܠܐ ܐܝܬܘܗܝ. ܠܘ ܣܓܝ", "ܐܝܟ ܡܣܟܠܢܐ ܢܬܬܕܝܢ. ܒܗܿܝ ܕܦܬܝܘܬ ܡ̈ܠܐ ܗܝ. ܘܠܐ ܚܕܐ ܝܬܝܪܘܬܐ ܒܟܝܢܐ ܗܘ ܕܡܬܬܚܡ", "ܥܒܕܐ.", "ܢܘܗܪܐ: ܥܠ ܡܙܩܦܘܬܗܿ ܕܝܢ ܕܢܣܝܒܘܬ ܬܚܘ̈ܡܐ. ܘܦܘܪܫܐ ܕܒܝܬ ܫܘܚ̈ܠܦܐ", "ܐܘܣܝ̈ܝܐ. ܠܕܝܠܝ̈ܬܐ ܡܪ̈ܢܝܬܐ ܬܐܘܪ̈ܝܐܣ ܐܝܬ ܡܫܪ̈ܬܚܬܐ ܕܠܐ ܠܚ̈ܡܢ ܠܡܥ̈ܠܬܐ ܕܐܝܟ ܗܠܝܢ.", "ܬܐܘܪܝܐ ܕܥܠ ܪܘܫܡܐ", "ܘܪܘܫܡܐ ܡܢ ܐܝܬܘܗܝ ܡܐܡܪܐ ܡܫܘܕܥܢܐ ܕܟܝܢ̈ܐ ܒܝܕ ܗܠܝܢ ܕܓܕܫܢܐܝܬ ܠܗܘܢ", "ܒܠܚܘܕܝܗܘܢ ܢܩܦܝܢ. ܘܡܛܠ ܕܗܘ ܪܘܫܡܐ ܦܘܪܫܐ ܒܠܚܘܕ ܕܣܘܥܪ̈ܢܐ ܡܬܬܒܥ. ܘܠܘ ܡܫܘܕܥܢܘܬܐ", "ܕܡܢܝܘܬܗܘܢ ܟܡܐ ܕܬܘܣܦܬܐ ܕܕܝܠܝ̈ܬܐ ܒܗ ܗܘܝܐ. ܗܢܐ ܟܠܗ ܡܫܘܕܥܢܐ ܚܬܝܬܐ ܡܥܕ ܢܗܘܐ.", "ܘܡܝܬܪܐ ܡܢ ܕܪ̈ܘܫܡܐ ܐܝܬܘܗܝ. ܗܿܘ ܕܓܢܣܐ ܒܗ ܡܬܢܣܒ. ܘܗܿܘ ܕܕܝܠܝ̈ܬܐ ܘܓܕܫ̈ܐ ܕܠܟܠ ܓܠܝܢ", "ܒܗ ܡܬܢܣܒܝܢ ܐܝܟ ܗܿܝ ܕܢܐܡܪ ܒܪܘܫܡܐ ܕܒܪܢܫܐ ܕܐܝܬܘܗܝ ܚܝܐ ܦܬܐ ܛܦܪ̈ܐ. ܬܪܝܨ ܩܘܡܬܐ.", "ܕܟܐ ܟܪܘܡܐ.", "ܢܘܗܪܐ ܥܠ ܙܢ̈ܝܐ ܕܚܛܝ̈ܢܐ ܐܘ ܕܒܡܫܘܕܥܢܘ̈ܬܐ ܡܥܕܝܢ ܠܡܓܕܫ", "ܕܒܒܢ̈ܬ ܩ̈ܠܐ ܡܢ ܥܘܕܝ̈ܝܬܐ ܘܠܐ ܕܪ̈ܝܫܬܐ ܐܟܚܕܐ ܘܠܐ ܡܥܝ̈ܕܬܐ ܠܬܚܘܡܐ", "ܢܦܫܩ ܛܒ ܫܟܝܪܐ. ܒܕܓܘܢ ܐܢ ܬܓܕܫ ܘܠܐ ܬܬܟܝܢ ܒܪܬ ܩܠܐ ܕܒܝܬܝܐ ܘܡܚܝܢܐ ܠܗܿܘ ܕܡܬܬܚܡ.", "ܠܡܒܪܝܗܿ ܙܕܩ. ܒܗܿ ܒܕܡܘܬܐ ܓܝܪ ܡܣܟܠܝܢ ܘܗܢܘܢ ܕܠܗܿܘ ܕܠܐ ܝܕܝܥ. ܒܗܿܘ ܕܫܘܐ ܠܗ ܒܠܐ", "ܝܕܝܥܘܬܐ ܗܡܣܝܢ ܠܡܚܘܝܘ. ܟܕ ܠܙܘܓܐ ܠܡܐܡܪ ܒܗܿܝ ܕܠܘ ܐܦܙܓܐ ܗܘ ܡܫܘܕܥܝܢ. ܐܘ ܠܐܒܐ ܒܝܕ", "ܒܪܐ. ܗܘ ܗܟܘܬ ܘܗܿܢܘܢ ܕܠܗܿܘ ܕܠܐ ܝܕܝܥ. ܒܗܘ ܕܥܡܘܛ ܡܢܗ ܡܫܘܕܥܝܢ ܐܝܟ ܗܿܢܘܢ ܕܐܡܪܝܢ", "ܕܢܘܪܐ ܐܣܛܘܟܣܐ ܗܝ ܕܡܝܬ ܠܢܦܫܐ. ܒܗܿ ܒܕܡܘܬܐ ܘܗܿܢܘܢ ܕܠܗܿܘ ܕܠܐ ܝܕܝܥ ܒܗ ܟܕ ܒܗ", "ܡܫܘܕܥܝܢ ܟܕ ܒܢ̈ܬ ܩ̈ܠܐ ܒܠܚܘܕ ܡܚܠܦܝܢ. ܐܝܟ ܗܿܢܘܢ ܕܐܡܪܝܢ ܕܙܘܥܐ ܫܘܢܝܐ ܡܕܡ ܐܝܬܘܗܝ.", "ܐܘ ܒܪܢܫܐ. ܚܝܘܬܐ ܡܕܡ ܐܕܡܝܬܐ ܗܘ. ܐܟܘܬܗܘܢ ܕܝܢ ܡܣܟܠܝܢ ܘܗܿܢܘܢ ܕܠܗܿܘ ܕܠܐ ܝܕܝܥ ܒܗܿܘ", "ܡܐ ܕܠܐ ܡܬܝܕܥ ܐܠܐ ܒܗ ܡܫܬܘܕܥܝܢ. ܘܟܕ ܡܫܬܐܠܝܢ ܕܡܢܐ ܗܝ ܐܝܢܝܘܬܐ. ܗܢܘܢ ܡܦܢܝܢ ܕܗܿܝ", "ܕܡܝܘܬܐ ܘܠܐ ܕܡܝܘܬܐ ܡܩܒܠܐ ܘܟܕ ܬܘܒ ܒܪܕܪܫ ܡܫܬܐܠܝܢ ܕܡܢܐ ܗܝ ܕܡܝܘܬܐ. ܗܦܟܝܢ ܡܦܢܝܢ", "ܕܡܚܝܢܘܬܐ ܕܒܐܝܢ̈ܝܘܬܐ ܐܝܟ ܕܐܦ ܫܘܝܘܬܐ ܡܚܝܢܘܬܐ ܗܝ ܕܒܟܡܝܘܬܐ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܣܘܥܪܢܐ ܡܢ ܐܢܗܘ ܕܠܐ ܝܕܝܥ ܠܢ. ܐܝܟܢܐ ܣܠܩܐ", "ܥܠ ܒܠܢ ܒܥܬܐ ܕܡܫܬܘܕܥܢܘܬܗ. ܐܢܕܝܢ ܝܕܝܥ ܠܢ ܐܝܟܢܐ ܨܒܝܢܢ ܕܬܢܝܢܘܬ ܢܫܬܘܕܥܝܘܗܝ ܘܐܝܟ", "ܬܪ̈ܬܝܗܝܢ ܘܠܐ ܚܕܐ ܣܢܝܩܘܬܐ ܥܠ ܙܢ̈ܝܐ ܡܫܘ̈ܕܥܢܐ. ܒܗܿܝ ܕܐܡܪܝܢܢ ܕܣܘܥܪ̈ܢܐ ܠܡ ܠܘ ܒܟܠ", "ܡܕܡ ܝܕܝܥܝܢ ܠܢ. ܐܦܠܐ ܒܟܠ ܡܕܡ ܠܐ ܝܕܝܥܝܢ. ܒܕܓܘܢ ܒܙܢܐ ܗܿܘ ܕܒܗ ܝܕܝܥܝܢ ܠܢ. ܣܠܩܝܢ", "ܥܠ ܒܠܝ̈ܢ ܕܢܒܥܐ ܚܬܝܬܘܬ ܝܕܥܬܗܘܢ. ܐܢܕܝܢ ܬܘܒ ܢܗܦܟܘܢ ܘܢܐܡܪܘܢ. ܕܒܙܢܐ ܗܿܘ ܕܒܗ", "ܝܕܥܝܢܢ ܠܐ ܒܥܝܢܢ ܠܡܫܬܘܕܥܢܘܬܗܘܢ. ܘܒܙܢܐ ܕܒܗ ܠܐ ܝܕܥܝܢܢ. ܐܝܟܢܐ ܡܨܝܢܢ ܠܡܒܥܐ", "ܝܕܥܬܗܘܢ. ܟܕ ܠܗ ܠܙܢܐ ܠܐ ܚܟܡܝܢܢ. ܡܗܦܟܝܢܢ ܘܡܦܢܝܢܢ ܕܗܢܐ ܚܪܝܢܐ ܗܘ ܠܘܩܒܠ ܗܿܢܝܢ", "ܕܐܢܢܩܐܝܬ ܟܠܢܫ ܝܕܥ ܟܐܢܘܬܗܝܢ. ܒܕܓܘܢ ܘܠܐ ܣܟ ܫܘܐ ܠܦܘܢܝܐ. ܗܐ ܓܝܪ ܠܢܦܫܐ ܡܢ ܒܙܢܐ", "ܡܕܡ ܝܕܥܝܢܢ ܗܿܢܘ ܕܝܢ ܕܐܝܬܝܗܿ. ܡܘܢ ܐܪܐ ܡܕܡ ܟܠܐ ܠܡܬܕܪܓܘ ܡܢ ܗܕܐ ܝܕܥܬܐ. ܠܘܬ ܗܿܝ", "ܕܢܕܥ ܕܐܡܝܢܬ ܙܘ̈ܥܐ ܗܝ. ܘܡܢ ܗܕܐ ܕܠܐ ܡܝܘܬܬܐ ܗܝ. ܘܡܢ ܗܕܐ ܠܘܬ ܗܿܝ ܕܠܐ ܚܒܝܟܐ", "ܒܓܘ̈ܫܡܐ ܐܝܟ ܚܝ̈ܠܐ ܓܘܫܡ̈ܢܝܐ. ܘܗܿܝ ܕܟܐܢܐ ܠܡܬܪܥܝܘ ܕܦܘܫܟܐ ܕܐܡܝܪ ܥܠ ܡܬܬܝܩܢܢܘܬܗܘܢ", "ܡܢ ܕܣܘܥܪ̈ܢܐ ܝܬܝܪ ܚܣܝܢܐܝܬ ܡܫܬܡܪ. ܥܠ ܡܫܬܪܪܢܘܬܗܘܢ ܕܝܢ ܘܠܐ ܣܟ. ܐܝܟ ܕܡܒܕ̈ܩܢ", "ܬܚܘܝ̈ܬܐ ܒܕܓܘܢ ܟܠ ܡܬܝܩܢܢܘܬܐ ܐܢܢܩܝܬܐ ܘܠܐ ܚܕܐ ܡܬܝܩܢܢܘܬܐ ܡܬܩܢܝܢܝܬܐ ܘܐܦܢ ܠܐ ܫܠܡܝܢ", "ܪ̈ܥܝܢܝܗܘܢ ܕܩܕܡܝ̈ܐ ܠܬܪܥܝܬܐ ܕܐܝܟ ܗܕܐ.", "ܚܘܬܡܐ", "ܘܗܠܝܢ ܡܢ ܣܦܩ̈ܢ ܡܡܫܚܐܝܬ ܥܠ ܙܢ̈ܝܐ ܡܫܒ̈ܠܝ ܠܘܬ ܝܕܝܥܬܐ ܕܡܬܝܩܢܢ̈ܘܬܐ.", "ܢܪܓܠ ܕܝܢ ܡܢ ܗܐ ܡܟܐ ܘܠܗܠܝܢ ܕܠܘܬ ܗܝܡܢܘܬܐ ܡܝܒܠܝܢ ܢܣܥܘܪ ܟܕ ܡܬܗܕܝܢܢ.", "ܩܦܠܐܘܢ ܕܬܪܝܢ", "ܥܠ ܪܘܟܒܐ ܕܟܠ ܙܢ̈ܝ ܦܪ̈ܘܛܣܝܣ. ܘܥܠ ܗܠܝܢ ܕܡܩܦ ܠܗܝܢ ܢܩ̈ܦܢ.", "ܦܘܠܓܐ: ܟܠ ܡܐܡܪܐ ܗܿܘ ܕܐܦ ܒܪܬ ܩܠܐ ܡܪܟܒܬܐ ܘܦܪܘܛܣܝܣ ܡܥܕ ܠܡܬܟܢܝܘ.", "ܐܘ ܠܒܥܬܐ ܕܡܕܡ ܡܬܬܣܪܚ܆ ܐܘ ܠܘ ܠܒܥܬܐ ܕܡܕܡ. ܘܗܿܘ ܩܕܡܝܐ. ܐܘ ܡܢܝܘܬܐ ܕܣܘܥܪ̈ܢܐ ܒܥܐ.", "ܘܡܬܟܢܐ ܡܫܐܠܢܐ. ܐܘ ܠܐ ܡܢܝܘܬܗܘܢ. ܘܗܘ ܗܢܐ. ܐܘ ܠܩܢܘܡܐ ܒܥܐ ܘܡܬܟܢܐ ܩܪܘܝܐ ܐܘ", "ܠܣܥܘܪܘܬܐ ܕܡܢܗ ܕܩܢܘܡܐ. ܘܗܘ ܗܢܐ. ܐܢ ܡܥܠܝ ܗܿܘ ܕܒܥܐ ܦܩܘܕܐ ܡܬܟܢܐ ܗܘ ܡܐܡܪܐ. ܐܢܕܝܢ", "ܡܐܟ ܡܬܟܫܦܢܐ. ܐܢܕܝܢ ܫܘܝ̈ܝ ܢܙܠܐ ܐܝܬܝܗܘܢ ܬܪ̈ܝܗܘܢ ܓܒ̈ܐ ܒܥܝܐ. ܘܗܿܘ ܕܠܘ ܠܒܥܬܐ ܕܡܕܡ", "ܡܬܬܣܪܚ. ܐܠܐ ܠܦܣܩܐ ܕܣܝܘܡܘܬܐ ܕܡܕܡ ܥܠ ܡܕܡ. ܐܘ ܡܪܝܡܢܘܬܐ ܕܡܕܡ ܡܢ ܡܕܡ. ܡܐܡܪܐ ܦܣܘܩܐ", "ܘܐܦܘܦܢܛܝܩܘܣ ܡܬܩܪܐ. ܘܒܗܿܝ ܕܒܗ ܒܠܚܘܕܘܗܝ ܫܪܪܐ ܡܢ ܕܓܠܘܬܐ ܡܥܕ ܠܡܬܦܪܫܘ. ܥܠܘܗܝ ܗܝ", "ܒܠܚܘܕ ܒܛܝܠܘܬܐ ܠܘܓܝܩܝܬܐ.", "ܢܘܗܪܐ: ܘܡܛܠ ܕܦܣܩܐ ܢܩܝܦܘܬܐ ܕܗܿܘ ܕܡܬܩܛܪܓ ܐܘ ܠܐ ܢܩܝܦܘܬܗ ܕܠܗܿܘ", "ܕܣܝܡ ܡܫܘܕܥ: ܗܝ ܢܩܝܦܘܬܐ ܐܘ ܒܣܘܥܪ̈ܢܐ ܐܝܬܝܗܿ ܐܝܟ ܡܘܩܕܢܘܬܐ ܕܢܩܝܦܐ ܠܢܘܪܐ. ܐܘ", "ܒܚܘܫ̈ܒܐ. ܟܕ ܥܠܝܗܿ ܥܠ ܗܕܐ ܬܐܘܪܝܣܐ ܥܒܕܝܢܢ. ܐܘ ܒܩܠܐ. ܟܕ ܠܗܿܝ ܕܐܬܪܢܝܬ ܠܢ ܒܡܠܬܐ", "ܡܓܫܡܝܢܢ. ܐܘ ܒܟܬܝܒ̈ܬܐ. ܟܕ ܠܗܿܝ ܕܡܠܠܢܢ ܒܛܘܡ̈ܣܐ ܡܛܦܣܝܢܢ. ܘܟܠ ܚܕ ܡܢ ܗܠܝܢ ܡܫܘܕܥܢܐ", "ܗܘ ܕܗܿܘ ܕܩܕܡܘܗܝ. ܡܫܬܘܕܥܢܐ ܕܝܢ ܡܢ ܗܿܘ ܕܒܬܪܗ. ܒܕܓܘܢ ܣܟ̈ܐ. ܡܫܘܕ̈ܥܢܐ ܐܘ", "ܡܫܬܘܕ̈ܥܢܐ ܒܠܚܘܕ. ܡܨܥ̈ܝܐ ܕܝܢ ܘܡܫܘܕ̈ܥܢܐ ܘܡܫܬܘܕ̈ܥܢܐ ܐܟܚܕܐ. ܘܗܠܝܢ ܡܢ ܬܪܝܢ", "ܩܕܡ̈ܝܐ. ܒܗܿܝ ܕܟܝܢܐܝܝܢ ܠܟܠ. ܗܢܘܢ ܟܕ ܗܢܘܢ ܐܝܬܝܗܘܢ. ܗܠܝܢ ܕܝܢ ܐ̱ܚܪ̈ܝܐ ܬܪܝܢ. ܒܗܿܝ", "ܕܠܘ ܟܝܢܐܝܝܢ ܠܟܠ ܫܪ̈ܒܢ ܠܦܘܬ ܫܠܡܘܬܗܝܢ ܘܠܥܙܝ̈ܗܘܢ ܐܝܬܝ̈ܗܝܢ.", "ܢܘܗܪܐ: ܒܟܠ ܓܝܪ ܦܪܘܛܣܝܣ ܐܢܢܩܝ ܕܢܗܘܐ ܗܿܘ ܕܥܠܘܗܝ ܗܿܘܐ ܦܣܩܐ ܘܗܿܘ", "ܕܒܗ ܗܿܘܐ ܦܣܩܐ. ܘܗܢܘܢ ܗܠܝܢ ܐܢ ܒܢ̈ܬ ܩ̈ܠܐ ܐܢܘܢ ܦܫܝ̈ܛܬܐ. ܐܘ ܒܚܝܠܐ ܕܦܫܝ̈ܛܬܐ ܗܝ", "ܦܪܘܛܣܝܣ ܕܡܢܗܝܢ ܡܬܪܟܒܐ ܩܛܝܓܘܪܝܩܝܬܐ ܡܬܟܢܝܐ. ܐܟܙܢܐ ܕܒܪܢܫܐ ܚܝܘܬܐ ܐܝܬܘܗܝ. ܐܘ ܚܝܐ", "ܡܠܝܠܐ. ܓܘܫܡܐ ܡܢܦܫܐ ܡܪܓܫܢܐ ܐܝܬܘܗܝ. ܐܢܕܝܢ ܠܘ ܦܫܝ̈ܛܬܐ. ܐܦܠܐ ܒܚܝܠܐ ܕܦܫܝ̈ܛܬܐ. ܐܠܐ", "ܦܪܘܛܣܝܣ ܗܝ ܕܟܠ ܚܕܐ ܡܢܗܝܢ ܠܝܬܝܗܿ ܗܘܦܬܛܝܩܝܬܐ ܣܒܝܣܬܐ ܡܬܟܢܝܐ. ܐܢ ܐܣܪܐ ܗܘ", "ܕܢܩܝܦܘܬܐ ܐܣܪܗܝܢ. ܐܟܙܢܐ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܝܡܡܐ ܐܝܬܘܗܝ. ܐܘ", "ܗܘܦܬܛܝܩܝܬܐ ܡܦܪܫܬܐ ܐܢ ܐܣܪܐ ܗܘ ܕܦܘܠܓܐ ܐܣܪܗܝܢ. ܐܟܙܢܐ ܕܗܢܐ ܡܢܝܢܐ. ܐܘ ܙܘܓܐ ܐܘ", "ܐܦܙܓܐ ܐܝܬܘܗܝ.", "ܢܘܗܪܐ: ܘܦܪܘܛܣܝܣ ܡܢ ܩܛܝܓܘܪܝܩܝܬܐ ܗܿܘ ܕܥܠܘܗܝ ܗܿܘܐ ܦܣܩܐ. ܗܿܘ ܕܣܝܡ", "ܡܬܩܪܐ. ܘܗܿܘ ܕܒܗ ܗܿܘܐ ܦܣܩܐ. ܗܿܘ ܕܡܬܩܛܪܓ. ܒܗܿܢܝܢ ܕܝܢ ܗܘܦܬܛܝܩ̈ܝܬܐ ܗܿܘ ܕܥܠܘܗܝ", "ܗܿܘܐ ܦܣܩܐ. ܩܕܝܡܝܐ ܡܬܟܢܐ. ܗܿܘ ܕܝܢ ܕܒܗ ܢܩܦܝܐ. ܘܒܦܪܘܛܣܝܣ ܡܢ ܩܛܝܓܘܪܝܩܝܬܐ ܐܢ", "ܕܣܝܘܡܘܬܐ ܗܘ ܦܣܩܐ. ܩܛܦܛܝܩܝܬܐ ܡܬܟܢܝܐ. ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܐܢܕܝܢ", "ܕܡܪܝܡܢܘܬܐ. ܐܦܘܦܛܝܩܝܬܐ ܐܝܟ ܗܿܝ ܕܒܪܢܫܐ ܚܝܘܬܐ ܠܐ ܐܝܬܘܗܝ. ܒܗܠܝܢ ܕܝܢ ܗܘܦܬܛܝܩ̈ܝܬܐ.", "ܒܣܒܝ̈ܣܬܐ ܡܢ ܐܢ ܣܝܘܡܘܬܐ ܗܘ ܕܢܩܝܦܘܬܐ ܗܘ ܦܣܩܐ ܩܛܦܣܝܣ ܡܬܟܢܐ. ܐܝܟ ܗܿܝ ܕܐܢ ܫܡܫܐ", "ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܐܢ ܕܝܢ ܡܪܝܡܢܘܬܐ ܕܢܩܝܦܘܬܐ ܐܦܘܦܣܝܣ ܐܝܟ ܗܿܝ", "ܕܠܘ ܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܒܡܦܪ̈ܫܬܐ ܕܝܢ ܬܘܒ. ܐܢܗܘ ܕܗܘ ܦܣܩܐ", "ܣܝܘܡܘܬܐ ܗܘ ܕܦܘܠܓܐ. ܩܛܦܣܝܣ ܗܝ ܦܪܘܛܣܝܣ ܐܝܟ ܗܿܝ ܕܗܢܐ ܡܢܝܢܐ ܐܘ ܙܘܓܐ ܐܘ ܐܦܙܓܐ", "ܐܝܬܘܗܝ. ܐܢܕܝܢ ܡܪܝܡܢܘܬܐ ܗܘ ܕܦܘܠܓܐ ܐܦܘܦܣܝܣ ܗܝ ܐܝܟ ܗܿܝ ܕܠܘ ܐܘ ܙܘܓܐ ܐܘ ܐܦܙܓܐ", "ܐܝܬܘܗܝ ܡܢܝܢܐ ܗܢܐ.", "ܦܘܠܓܐ: ܟܠ ܦܪܘܛܣܝܣ ܩܛܝܓܘܪܝܩܝܬܐ ܐܘ ܩܢܘܡܐ ܝܚܝܕܝܐ ܐܝܬ ܠܗܿ ܗܿܘ", "ܕܣܝܡ. ܘܦܪܘܛܣܝܣ ܕܟܠܚܕ ܡܬܟܢܝܐ. ܐܟܙܢܐ ܕܣܘܩܪܛܝܣ ܒܪܢܫܐ ܐܝܬܘܗܝ. ܐܘ ܕܟܘܠܐ ܐܝܬ ܠܗܿ", "ܗܿܘ ܕܣܝܡ. ܘܗܝ ܗܕܐ ܐܢ ܫܟܝܚܐ ܒܗܿ ܒܪܬ ܩܠܐ ܡܫܘܕܥܬ ܟܡܝܘܬܐ ܦܪܘܣܕܝܘܪܝܣܡܘܢܝܬܐ", "ܡܬܟܢܝܐ. ܘܦܪܘܣܕܝܘܪ̈ܝܣܡܘ ܡܢ ܐܪܒܥܐ. ܒܗܿܝ ܕܟܡܝܘܬܐ. ܐܘ ܟܠܢܝܬܐ ܐܝܬܝܗܿ ܐܘ ܡܢܬܝܬܐ.", "ܘܟܠ ܚܕܐ ܡܢܗܝܢ ܐܘ ܩܛܦܛܝܩܝܬܐ ܐܘ ܐܦܘܦܛܝܩܝܬܐ ܘܦܪܘܣܕܝܘܪܝܣܡܘܣ ܟܠܢܝܐ ܩܛܦܛܝܩܝܬܐ ܐܝܟ", "ܗܿܝ ܕܟܠ. ܐܦܘܦܛܝܩܝܬܐ ܕܝܢ ܐܝܟ ܗܿܝ ܕܘܠܐ ܚܕ. ܦܪܘܣܕܝܘܪܝܣܡܘܣ ܕܝܢ ܡܢܬܝܐ ܩܛܦܛܝܩܝܐ", "ܐܝܟ ܗܿܝ ܕܡܕܡ ܐܘ ܚܕ. ܐܦܘܦܛܝܩܝܐ ܕܝܢ ܐܝܟ ܗܿܝ ܕܠܐ ܟܠ. ܐܢܕܝܢ ܠܐ ܫܟܝܚܐ ܒܗܿ ܒܪܬ ܩܠܐ", "ܡܫܘܕܥܬ ܟܡܝܘܬܐ ܠܐ ܦܪܘܣܕܝܘܪܝܣܡܘܢܝܬܐ ܡܬܟܢܝܐ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܠܐܝܕܐ ܫܘܝܐ ܒܚܝܠܐ ܗܿܝ ܠܐ ܦܪܘܣܕܝܘܪܝܣܡܘܣ", "ܘܦܪܘܛܣܝܣ ܡܢ ܠܐ ܦܪܘܣܕܝܘܪܝܣܡܢܝܬܐ ܡܗܓܓܐ ܡܢ ܟܠܢܝܘܬܐ. ܒܗܿܝ ܕܟܝܢܐ", "ܡܕܡ ܒܗܿ ܡܬܢܣܒ. ܗܿܘ ܐܝܢܐ ܕܐܦ ܟܠܢܝܐ ܐܦ ܡܢܬܝܐ ܡܟܢ ܠܡܗܘܐ. ܒܕܓܘܢ ܥܘܗܕܢܗ ܫܚܝܡܐ", "ܒܠܥܕ ܒܪܬ ܩܠܐ ܡܫܘܕܥܬ ܟܡܝܘܬܐ ܠܐ ܙܕܩ ܕܟܠܢܝܐ ܢܚܘܝܘܗܝ. ܘܐܠܐ ܡܥܠ ܥܐܠܐ ܗܘܬ ܟܠܢܝܘܬܐ", "ܒܡܢܝܘܬܐ ܕܒܪܢܫܐ. ܘܠܐ ܙܕܩ ܗܘܐ ܕܣܘܩܪܛܝܣ ܒܪܢܫܐ ܢܗܘܐ ܒܗܿܝ ܕܠܐ ܟܠܢܝ. ܡܕܝܢ ܐܝܟ", "ܕܐܬܐܡܪ ܟܝܢܐ ܗܘ ܟܠ ܟܝܢ ܟܠܢܝܐ ܕܡܟܢ ܐܟܚܕܐ ܬܪ̈ܬܝܗܝܢ ܠܡܩܒܠܘ. ܘܟܕ ܟܠܢܐܝܬ ܡܬܢܣܒ.", "ܡܫܪ ܐܦ ܡܢܬܐܝܬ ܟܕ ܕܝܢ ܡܢܬܐܝܬ ܡܬܢܣܒ ܠܘ ܬܘܒ ܟܠܢܐܝܬ ܒܟܠ ܡܨܐ ܠܡܫܪܘ. ܘܟܕ ܒܬܪ̈ܬܝܗܝܢ", "ܐܟܚܕܐ ܡܢܬܐܝܬ ܡܫܪܐ. ܟܠܢܐܝܬ ܕܝܢ ܠܘ ܒܬܪ̈ܬܝܗܝܢ ܠܦܪܘܛܣܝܣ ܡܢܬܝܬܐ ܙܕܩ ܠܡܘܕܝܘ ܕܫܘܝܐ", "ܒܚܝܠܐ ܗܿܝ ܠܐ ܦܪܘܣܕܝܘܪܝܣܡܢܝܬܐ ܘܡܢ ܗܓܓ̈ܘܬܐ ܕܐܚܪ̈ܢܐ ܢܫܬܐܠ.", "ܦܘܠܓܐ: ܕܦܪܘܛܣܝܣ ܩܛܝܓܘܪܝܩܝܬܐ ܠܦܫܝ̈ܛܬܐ ܘܠܕܡܛܬܣܝܣ", "ܘܒܦܪܘܛܣܝܣ ܡܢ ܩܛܝܓܘܪܝܩܝܬܐ. ܐܢܗܘ ܕܫܟܝܚܘܬܢܝܐ ܡܕܡ ܐܝܬܘܗܝ ܗܿܘ", "ܕܡܬܩܛܪܓ ܦܫܝܛܬܐ ܡܬܟܢܝܐ ܗܝ ܦܪܘܛܣܝܣ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܐܢܗܘ ܕܝܢ", "ܕܓܠܝܙܘܬܢܝܐ ܡܕܡ ܐܝܬܘܗܝ ܕܡܛܬܣܝܣ ܡܬܟܢܝܐ ܘܡܪܟܒܬܐ ܐܝܟ ܗܿܝ ܕܒܪܢܫܐ ܠܐ ܚܝܘܬܐ ܐܝܬܘܗܝ.", "ܡܥܕܝܢ ܬܘܒ ܕܐܦ ܠܗܿܘ ܕܣܝܡ ܓܠܝܙܘܬܢܝܐ ܡܕܡ ܢܥܒܕܘܢ. ܘܕܡܛܬܣܝܣ ܢܟܢܘܢܗܿ ܠܦܪܘܛܣܝܣ. ܐܠܐ", "ܠܘ ܣܓܝ. ܐܝܟ ܗܿܝ ܕܠܐ ܒܪܢܫܐ ܚܝܘܬܐ ܐܝܬܘܗܝ. ܐܪܒܥ ܡܕܝܢ ܗܘ̈ܝܢ ܦܪܘܛܣܝܣ ܕܐܝܟ ܗܠܝܢ.", "ܬܪܬܝܢ ܩܛܦܛܝܩ̈ܝܬܐ ܗ̄ ܡܬܚܡ̈ܬܐ. ܘܕܡܛܬܣܝܣ ܘܐܦܘܦܛܝܩܝܬܐ ܕܝܠܗܝܢ ܬܪܬܝܢ.", "ܢܘܗܪܐ: ܘܟܒܪ ܬܣܬܒܪ ܕܐܦܘܦܣܝܣ ܗܿܝ ܦܫܝܛܬܐ ܕܐܡܪܐ. ܒܪܢܫܐ ܚܝܘܬܐ ܠܐ", "ܐܝܬܘܗܝ. ܘܩܛܦܣܝܣ ܕܡܛܬܣܝܣ ܕܐܡܪܐ ܕܒܪܢܫܐ ܕܒܪܢܫܐ ܠܐ ܚܝܘܬܐ ܐܝܬܘܗܝ. ܒܗܿܝ ܕܐܟܚܕܐ", "ܡܢܟܪ̈ܝܢ ܠܗܿܘ ܕܡܬܩܛܪܓ ܡܢ ܗܿܘ ܕܣܝܡ. ܫܘܝ̈ܬ ܚܝܠܐ ܐܝܬܝ̈ܗܝܢ. ܠܐ ܦܪ̈ܝܫܢ ܛܒ. ܐܦ", "ܒܡܠܬܐ ܐܦ ܒܣܘܟܠܐ. ܘܒܡܠܬܐ ܡܢ ܒܗܿܝ ܕܒܐܦܘܦܐܣܝܣ ܡܢ ܦܫܝܛܐ. ܠܐܣܪܐ ܢܩܝܦܐ ܠܐ ܟܦܘܪܬܐ.", "ܒܩܛܦܣܝܣ ܕܝܢ ܕܡܛܬܣܝܣ ܠܗܿܘ ܕܡܬܩܛܪܓ ܘܒܣܘܟܠܐ ܬܘܒ. ܒܗܿܝ ܕܓܘܢܝܘܬܐ ܘܕܝܠܢܝܘܬܐ ܐܝܬ", "ܒܝܬ ܬܪ̈ܬܝܗܝܢ. ܓܘܢܝܐ ܕܝܢ ܐܦܘܦܣܝܣ ܦܫܝܛܬܐ. ܘܕܝܠܢܝܐ ܩܛܦܣܝܣ ܕܡܛܬܣܝܣ. ܘܡܛܠ ܗܕܐ ܟܠ", "ܟܪ ܕܡܫܪܐ ܩܛܦܣܝܣ ܕܡܛܬܣܝܣ ܡܫܪܐ ܐܦ ܘܐܦܘܦܣܝܣ ܦܫܝܛܬܐ. ܐܟܙܢܐ ܕܥܠ ܗܠܝܢ ܕܐܝܬܝ̈ܗܝܢ.", "ܐܘ ܡܨܝ̈ܢ ܠܡܗܘܐ. ܟܪ ܕܝܢ ܕܡܫܪܐ ܐܦܘܦܐܣܝܣ ܡܬܚܡܬܐ ܠܐ ܡܨܝܐ ܕܬܫܪ. ܘܩܛܦܣܝܣ ܕܡܛܬܣܝܣ.", "ܐܟܙܢܐ ܕܥܠ ܗܠܝܢ ܕܠܐ ܐܝܬܝܗܝܢ ܘܠܐ ܡܨܝ̈ܢ ܠܡܗܘܐ. ܥܠ ܥܢܙܐܝܠܐ ܓܝܪ ܡܨܝܐ ܕܢܐܡܪ ܕܚܝܘܬܐ", "ܠܐ ܐܝܬܘܗܝ. ܘܠܐ ܡܨܝܐ ܕܢܐܡܪ ܕܠܐ ܚܝܘܬܐ ܐܝܬܘܗܝ. ܒܗܿܝ ܕܗܕܐ ܣܝܘܡܘܬܐ ܡܕܡ ܡܫܘܕܥܐ.", "ܘܥܠ ܗܿܘ ܕܝܢ ܕܠܘ ܡܫܟܚܢܐ ܗܘ ܕܢܗܘܐ. ܐܝܕܐ ܣܝܘܡܘܬܐ ܡܫܪܐ ܣܛܪ ܡܢ ܡܪܝܡܢܘܬܐ ܒܠܚܘܕ.", "ܘܗܢܝܢ ܗܠܝܢ ܒܦܪ̈ܘܛܣܝܣ ܬܪ̈ܝܢܝܬܐ ܥܛ̈ܠܬ ܠܦܘܪܫܐ ܐܝܬܝܗ̈ܝܢ ܒܡܠܬܐ. ܐܠܐ ܛܟ ܒܣܘܟܠܐ.", "ܒܗܠܝܢ ܕܝܢ ܐܚܪ̈ܢܝܬܐ ܕܠܝܠܐܝܬ ܡܬܦܪ̈ܫܢ.", "ܦܘܠܓܐ: ܕܦܪ̈ܘܛܣܝܣ ܗܘܦܬܛܝܩ̈ܝܬܐ ܣܒܝ̈ܣܬܐ ܘܡܦܪ̈ܫܬܐ ܠܗܿܝ ܕܟܠ ܘܠܗܿܝ", "ܕܟܠܐ", "ܘܦܪܘܛܣܝܣ ܡܢ ܗܿܝ ܕܟܠܚܕ ܒܗܠܝܢ ܣܒܝ̈ܣܬܐ ܐܝܬܝܗܿ. ܗܿܝ ܕܒܙܒܢܐ ܡܕܡ", "ܢܗܘܐ ܒܗܿ ܗܘ ܦܣܩܐ ܕܢܩܝܦܘܬܐ. ܟܠܢܝ̈ܬܐ ܢܗܘ̈ܝܢ ܦܪ̈ܘܛܣܝܣ ܗܢܝܢ ܕܡܢܗܝܢ ܡܪܟܒܐ. ܐܘ ܠܘ", "ܟܠܢ̈ܝܬܐ. ܐܝܟ ܗܿܝ ܕܝܘܡܢ ܐܢ ܒܢܝܢ̈ܫܐ ܢܟܣܚܘܢ ܡܗܒ̈ܒܢ ܣًܬܐ. ܐܦܘܦܣܝܣ ܕܝܢ ܕܝܠܗܿ: ܗܿܝ", "ܕܠܘ ܐܢ ܝܘܡܢ. ܣܒܝܣܬܐ ܕܝܢ ܕܟܠܐ ܐܝܬܝܗܿ. ܗܿܝ ܕܒܙܒܢܐ ܕܝܬܝܪ ܡܢ ܚܕ ܢܩܦ ܒܗܿ ܦܣܩܐ", "ܕܢܩܝܦܘܬܐ. ܕܟܠ ܚܕ ܢܗܘ̈ܝܢ ܗܢܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ. ܐܘ ܠܘ ܕܟܠ ܚܕ. ܐܝܟ ܗܿܝ", "ܕܟܠ ܐܡܬܝ ܕܐܚܙܝܟ ܐܫܡܫܟ. ܒܗܿ ܒܕܡܘܬܐ ܘܒܗܠܝܢ ܡܦܪ̈ܫܬܐ ܦܪܘܛܣܝܣ ܕܟܠܚܕ ܐܝܬܝܗܿ. ܗܿܝ", "ܕܒܙܒܢܐ ܡܕܡ ܐܝܬܘܗܝ ܒܗܿ ܦܣܩܐ ܕܦܘܠܓܐ. ܕܟܠܐ ܢܗܘ̈ܝܢ ܗܢܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ.", "ܐܘ ܠܘ ܕܟܘܠܐ. ܐܝܟ ܗܿܝ ܕܠܡܚܪ. ܐܘ ܢܕܢܚ ܫܡܫܐ ܐܘ ܢܬܚܙܘܢ ܢܗܝܪ̈ܐ. ܐܦܘܦܣܝܣ ܕܝܢ ܕܝܠܗܿ", "ܗܿܝ ܕܠܐ ܠܡܚܪ. ܦܪܘܛܣܝܣ ܕܝܢ ܕܟܘܠܐ ܐܝܬܝܗܿ ܒܗܝܢ ܒܡܦܪ̈ܫܬܐ. ܗܿܝ ܕܒܙܒܢܐ ܕܝܬܝܪ ܡܢ ܚܕ", "ܢܗܘܐ ܒܗܿ ܦܣܩܐ ܕܦܘܠܓܐ. ܕܟܠܐ ܢܗܘ̈ܝܢ ܦܪ̈ܘܛܣܝܣ ܕܡܢܗܝܢ ܡܪܟܒܐ ܐܘ ܕܟܠ ܚܕ. ܐܝܟ ܗܿܝ", "ܕܒܐܡܝܢܘ ܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܐܦܘܦܣܝܣ ܕܝܢ ܕܝܠܗܿ ܗܿܝ ܕܠܘ ܒܐܡܝܢܘ", "ܘܦܪܘܣܕܝܘܪܝܣܡܘܣ ܡܢ ܒܗܠܝܢ ܗܘܦܬܛܝܩܝ̈ܬܐ ܐܝܬܘܗܝ. ܒܪܬ ܩܠܐ ܡܫܘܕܥܬ ܟܡܝܘܬܗ ܕܙܒܢܐ. ܕܒܗ", "ܗܿܘܐ ܦܣܩܐ ܕܢܩܝܦܘܬܐ. ܐܘ ܕܦܘܠܓܐ. ܠܐ ܗܿܝ ܕܡܫܘܕܥܐ ܟܡܝܘܬܐ ܕܗܿܘ ܕܣܝܡ.", "ܘܦܪܘܣܕܝܘܪܝܣܡܘܣ ܡܢ ܟܠܢܝܐ ܩܛܦܛܝܩܝܐ ܐܝܬܘܗܝ. ܒܪܬ ܩܠܐ ܗܿܝ ܕܟܠ ܐܡܬܝ. ܐܘ ܒܟܠܙܒܢ.", "ܡܢܬܝܐ ܕܝܢ ܩܛܦܛܝܩܝܐ ܐܝܟ ܗܿܝ ܕܐܝܬ ܐܡܬܝ. ܘܟܠܢܝܐ ܐܦܘܦܛܝܩܝܐ ܐܝܟ ܗܿܝ ܕܘܠܐ ܡܬܘܡ. ܐܘ", "ܘܠܐ ܣܟ. ܡܢܬܝܐ ܕܝܢ ܐܦܘܦܛܝܩܝܐ ܐܝܟ ܗܿܝ ܕܠܘ ܟܠ ܐܡܬܝ. ܐܘ ܠܘ ܒܟܠܙܒܢ. ܠܐ", "ܦܪܘܣܕܝܘܪܝܣܡܘܢܝܬܐ ܗܘܦܬܛܝܩܝܬܐ ܐܝܬܝܗܿ. ܗܿܝ ܕܘܠܐ ܡܕܡ ܡܢ ܕܐܝܟ ܗܠܝܢ ܒܗܿ ܐܝܬ. ܐܝܟ", "ܗܿܝ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ ܐܝܬܘܗܝ. ܘܓܘܢܐ ܐܘ ܚܘܪܐ ܐܘ ܐܘܟܡܐ ܐܝܬܘܗܝ.", "ܘܐܟܡܐ. ܕܗܪܬܡܢ ܗܝ ܗܕܐ ܠܡܢܬܝܬܐ ܫܘܝܐ ܗܘܬ ܒܚܝܠܐ ܒܗܿ ܒܕܡܘܬܐ ܘܗܪܟܐ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܬܪܟܒܐ ܗܘܦܬܛܝܩܝܬܐ ܣܒܝܣܬܐ", "ܘܗܘܦܬܛܝܩܝܬܐ ܡܢ ܣܒܝܣܬܐ ܬܫܝܥܐܝܬ ܡܬܪܟܒܐ ܒܗܿܝ ܕܦܪܘܛܣܝܣ ܕܡܢܗܝܢ", "ܡܪܟܒܐ. ܐܘ ܡܢ ܬܪ̈ܬܝܗܝܢ ܩܛܝܓܘܪ̈ܝܩܝܢ. ܐܘ ܬܪ̈ܬܝܗܝܢ ܣܒܝ̈ܣܬܐ. ܐܘ ܬܪ̈ܬܝܗܝܢ ܡܦܪ̈ܫܬܐ.", "ܐܘ ܗܿܝ ܡܢ ܩܕܝܡܝܬܐ ܩܛܝܓܘܪܝܩܝܬܐ. ܗܿܝ ܕܝܢ ܢܩܦܝܬܐ ܣܒܝܣܬܐ. ܐܘ ܗܿܝ ܡܢ ܩܕܝܡܝܬܐ", "ܣܒܝܣܬܐ ܗܿܝ ܕܝܢ ܢܩܦܝܬܐ ܩܛܝܓܘܪܝܩܝܬܐ. ܐܘ ܗܿܝ ܡܢ ܩܕܝܡܝܬܐ ܩܛܝܓܘܪܝܩܝܬܐ. ܗܿܝ ܕܝܢ", "ܢܩܦܝܬܐ ܡܦܪܫܬܐ. ܐܘ ܗܿܝ ܡܢ ܩܕܝܡܝܬܐ ܡܦܪܫܬܐ. ܗܿܝ ܕܝܢ ܢܩܦܝܬܐ ܩܛܝܓܘܪܝܩܝܬܐ. ܐܘ ܗܿܝ", "ܡܢ ܩܕܝܡܝܬܐ ܣܒܝܣܬܐ.", "ܙܢܐ ܩܕܡܝܐ: ܐܝܟ ܗܿܝ ܕܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ.", "ܙܢܐ ܕܝܢ ܬܪܝܢܐ: ܐܝܟ ܗܿܝ ܕܟܠ ܐܡܬܝ ܕܫܡܫܐ ܠܥܠ ܐܝܬܘܗܝ ܐܝܡܡܐ ܐܝܬܘܗܝ.", "ܟܠ ܐܡܬܝ ܕܠܬܚܬ ܡܢ ܐܪܥܐ ܐܝܬܘܗܝ ܐܝܡܡܐ ܠܐ ܐܝܬܘܗܝ.", "ܙܢܐ ܬܠܝܬܝܐ: ܐܝܟ ܗܿܝ ܕܐܢ ܟܠ ܐܡܬܝ ܚܝܘܬܐ ܐܘ ܒܪܢܫܐ ܐܘ ܠܐ ܒܪܢܫܐ", "ܐܝܬܘܗܝ. ܟܠ ܡܢܦܫܐ ܐܘ ܒܪܢܫܐ ܐܘ ܠܐ ܒܪܢܫܐ ܐܝܬܘܗܝ.", "ܙܢܐ ܪܒܝܥܝܐ: ܐܝܟ ܗܿܝ ܕܐܢ ܡܣܝܘܬܐ ܥܠܬܐ ܗܝ ܕܐܫܬܐ. ܐܘ ܟܠ ܐܡܬܝ ܕܐܫܬܐ", "ܬܫܬܟܚ. ܐܦ ܡܣܝܘܬܐ ܡܫܬܟܚܐ.", "ܙܢܐ ܚܡܝܫܝܐ: ܐܝܟ ܗܿܝ ܕܐܢ ܟܠ ܐܡܬܝ ܕܢܕܢܚ ܫܡܫܐ ܡܫܬܟܚ ܐܝܡܡܐ. ܕܢܚܗ", "ܕܫܡܫܐ ܥܠܬܐ ܗܘ ܕܐܝܡܡܐ.", "ܙܢܐ ܫܬܝܬܝܐ: ܐܝܟ ܗܿܝ ܕܐܢ ܐܫܬ ܦܠܢ ܚܡܝܡܬܐ ܐܝܬܝܗܿ ܐܘ ܥܡ ܗܘܠܐ ܗܝ.", "ܐܘ ܕܠܐ ܗܘܠܐ.", "ܙܢܐ ܫܒܝܥܝܐ: ܐܝܟ ܗܿܝ ܕܐܢ ܐܫܬ ܦܠܢ ܐܘ ܕܡܢܝܬܐ ܐܝܬܝܗܿ ܐܘ ܡܪܬܢܝܬܐ", "ܚܡܝܡܬܐ ܐܝܬܝܗܿ.", "ܙܢܐ ܬܡܝܢܝܐ: ܐܝܟ ܗܿܝ ܕܐܢ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ. ܐܘ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܘ ܠܠܝܐ ܠܐ ܐܝܬܘܗܝ.", "ܙܢܐ ܬܫܝܥܝܐ: ܐܝܟ ܗܿܝ ܕܐܢ ܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܟܠܡܐ", "ܕܗܢܐ ܡܢܝܢܐ ܐܝܬܘܗܝ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܨܝܐ ܕܬܬܪܟܒ ܣܒܝܣܬܐ ܫܪܝܪܬܐ ܐܟܚܕ", "ܘܕܓܠܬܐ", "ܠܡܕܥ ܐܠܨܐ ܕܫܪܝܪܘܬ ܗܠܝܢ ܣܒܝ̈ܣܬܐ. ܠܘ ܒܫܪܝܪܘܬܐ ܗܝ ܕܦܪ̈ܘܛܣܝܣ ܗܿܢܝܢ", "ܕܡܢܗܝܢ ܡܬܪܟܒܐ. ܐܦܠܐ ܕܓܠܘܬܗܿ ܒܕܓܠܘܬܗܝܢ. ܒܗܿܝ ܕܐܝܬ ܐܡܬܝ ܕܡܢ ܫܪܝܪ̈ܬܐ ܕܓܠܬܐ", "ܡܬܪܟܒܐ. ܘܡܢ ܕܓ̈ܠܬܐ ܫܪܝܪ̈ܬܐ ܐܝܟ ܕܡܬܚܘܝܐ. ܘܫܪܝܪܬܐ ܡܢ ܪܒܝܥܐܝܬ ܡܬܪܟܒܐ. ܐܘ ܡܢ", "ܬܪܬܝܢ ܫܪܝܪ̈ܬܐ. ܐܘ ܡܢ ܬܪܬܝܢ ܕܓ̈ܠܬܐ. ܐܘ ܡܢ ܩܕܝܡܝܬܐ ܕܓܠܬܐ ܘܢܩܦܝܬܐ ܫܪܝܪܬܐ. ܘܡܢ", "ܗܦܟܐ ܕܗܢܐ ܠܐ ܡܨܝܐ ܕܬܬܪܟܒ ܫܪܝܪܬܐ ܐܝܟ ܕܡܬܚܘܝܐ. ܐܘ ܡܢ ܬܪܬܝܢ ܕܠܐ ܝܕܝܥܐ", "ܫܪܝܪܘܬܗܝܢ.", "ܘܙܢܐ ܡܢ ܩܕܡܝܐ. ܐܝܟ ܗܿܝ ܕܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ.", "ܙܢܐ ܕܝܢ ܬܪܝܢܐ ܐܝܟ ܗܿܝ ܕܐܢ ܒܪܢܫܐ ܟܐܦܐ ܐܝܬܘܗܝ ܠܐ ܡܢܦܫܐ ܐܝܬܘܗܝ.", "ܙܢܐ ܕܝܢ ܬܠܝܬܝܐ ܐܝܟ ܗܿܝ ܕܐܢ ܒܪܢܫܐ ܣܘܣܝܐ ܐܝܬܘܗܝ. ܚܝܘܬܐ ܐܝܬܘܗܝ.", "ܘܠܐ ܡܨܝܐ ܕܬܬܐܡܪ ܕܐܢ ܚܝܘܬܐ ܐܝܬܘܗܝ ܣܘܣܝܐ ܐܝܬܘܗܝ. ܒܗܿܝ ܕܚܝܘܬܐ ܓܘܢܝܐ.", "ܙܢܐ ܕܝܢ ܕܐܪܒܥܐ ܐܝܟ ܗܿܝ ܕܐܢ ܣܘܩܪܛܝܣ ܟܬܒ ܡܙܝܥ ܨܒ̈ܥܬܗ. ܘܗܕܐ ܡܢ ܟܕ", "ܐܢܢܩܐܝܬ ܫܪܝܪܐ. ܘܠܐ ܣܟ ܝܕܝܥܐ ܠܢ ܗܿܝ ܕܐܢ ܟܬܒ ܐܘ ܠܐ ܟܬܒ ܡܙܝܥ ܨܒ̈ܥܬܗ. ܐܘ ܠܐ", "ܡܙܝܥ.", "ܗܘ ܘܟܘܬ ܘܣܒܝܣܬܐ ܕܓܠܬܐ ܪܒܝܥܐܝܬ ܡܬܪܟܒܐ. ܐܘ ܡܢ ܬܪܬܝܢ ܫܪܝܪ̈ܬܐ. ܐܘ", "ܡܢ ܬܪܬܝܢ ܕܓ̈ܠܬܐ. ܐܘ ܡܢ ܩܕܝܡܝܬܐ ܫܪܝܪܬܐ ܘܢܩܝܦܬܐ ܕܓܠܬܐ. ܘܡܢ ܗܦܟܗܿ ܠܐ ܡܨܝܐ", "ܕܕܓܠܬܐ ܬܗܘܐ. ܐܝܟ ܕܐܬܚܘܝ. ܐܘ ܡܢ ܬܪܬܝܢ ܕܠܐ ܝܕܝܥܐ ܕܓܠܘܬܗܝܢ.", "ܘܙܢܐ ܡܢ ܩܕܡܝܐ. ܐܝܟ ܗܿܝ ܕܟܠ ܐܡܬܝ ܕܐܘܡܝܪܘܣ ܚܝܘܬܐ ܐܝܬܘܗܝ. ܒܪܢܫܐ", "ܐܝܬܘܗܝ. ܘܗܠܝܢ ܡܢ ܐܦܢ ܬܪܬܝܗܝܢ ܫܪܝܪ̈ܢ ܥܠ ܐܘܡܝܪܘܣ. ܗܝ ܦܪܘܛܣܝܣ ܕܡܢܗܝܢ ܡܪܟܒܐ ܠܘ", "ܫܪܝܪܬ ܒܟܝܢܐ ܐܝܬܝܗܿ. ܒܗܿܝ ܕܠܘ ܚܝܘܬܐ ܐܝܬܝܗܿ ܥܠܬܐ ܕܐܢܫܘܬܐ. ܘܐܠܐ ܟܠ ܚܝܘܬܐ ܒܪܢܫܐ.", "ܗܿܝ ܕܫܟܝܪܐ.", "ܙܢܐ ܕܝܢ ܕܬܪܝܢ: ܐܝܟ ܗܿܝ ܕܟܠ ܐܡܬܝ ܕܐܝܠܢܐ ܨܗܘܠܐ ܐܝܬܘܗܝ ܒܪܢܫܐ", "ܐܝܬܘܗܝ.", "ܙܢܐ ܕܝܢ ܬܠܝܬܝܐ: ܐܝܟ ܗܿܝ ܕܐܢ ܒܪܢܫܐ ܚܝܘܬܐ ܐܝܬܘܗܝ ܣܘܣܝܐ ܐܝܬܘܗܝ.", "ܘܠܐ ܡܨܝܐ ܕܬܬܗܦܟ ܗܝ ܗܕܐ ܕܓܠܬܐ ܬܟܬܪ.", "ܙܢܐ ܕܝܢ ܪܒܝܥܝܐ. ܐܝܟ ܗܿܝ ܕܐܢ ܣܘܩܪܛܝܣ ܟܬܒ ܫܠܝ̈ܢ ܠܗ ܨܒ̈ܥܬܗ. ܘܗܝ", "ܡܢ ܦܪܘܛܣܝܣ ܟܕ ܕܓܠܬܐ ܗܝ ܠܐ ܝܕܝ̈ܥܢ ܠܢ ܡܢܘ̈ܬܗܿ ܕܐܪܐ ܒܙܒܢܐ ܕܒܗ ܡܐܡܪܐ ܡܬܬܣܪܚ", "ܕܓ̈ܠܢ ܥܠܘܗܝ ܐܘ ܠܐ ܕܓ̈ܠܢ.", "ܢܘܗܪܐ ܡܛܠ ܗܿܝ ܕܬܠܝܬܝܬ ܓܢ̈ܣܐ ܗܝ ܗܘܦܬܛܝܩܝܬܐ ܡܦܪܫܬܐ", "ܦܪܘܛܣܝܣ ܡܢ ܓܝܪ ܕܡܢܗܝܢ ܗܘܦܬܛܝܩܝܬܐ ܡܦܪܫܬܐ ܡܬܪܟܒܐ. ܐܘ ܠܐ ܡܨܝܐ", "ܕܐܟܚܕܐ ܢܫܪ̈ܢ ܐܘ ܢܕܓ̈ܠܢ ܘܡܬܟܢܝܐ ܡܦܪܫܬܐ ܡܪܢܝܬܐ. ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ", "ܐܦܙܓܐ ܐܝܬܘܗܝ. ܐܘ ܠܐ ܡܨܝܐ ܕܐܟܚܕܐ ܢܕܓ̈ܠܢ. ܡܨܝܐ ܕܝܢ ܕܐܟܚܕܐ ܢܫܪ̈ܢ. ܘܡܬܟܢܝܐ", "ܡܦܪܫܬܐ ܟܠܝܬ ܡܢ ܣܦܝܩܘܬܐ. ܐܝܟ ܗܿܝ ܕܣܘܩܪܛܝܣ ܐܘ ܒܝܡܐ ܐܝܬܘܗܝ. ܐܘ ܠܐ ܡܬܛܒܥ. ܘܗܕܐ", "ܗܿܘܝܐ ܟܕ ܗܿܝ ܡܢ ܚܕܐ ܡܢܬܐ ܕܡܦܪܫܬܐ ܓܘܢܝܬܐ ܬܗܘܐ ܡܢ ܐܢܛܝܦܣܝܣ ܕܗܿܝ ܐܚܪܬܐ.", "ܘܐܦܘܦܛܝܩܝܐ ܬܗܘܐ. ܗܐ ܓܝܪ ܟܕ ܗܿܝ ܕܒܝܡܐ ܢܗܘܐ. ܓܘܢܝܐ ܡܢ ܗܿܝ ܕܡܬܛܒܥ. ܡܪܝܡܢܘܬܐ", "ܕܗܕܐ ܕܕܝܠܢܝܐ ܗ̄ ܕܗܿܝ ܕܡܬܛܒܥ ܕܐܝܬܝܗܿ ܠܐ ܡܬܛܒܥ. ܓܘܢܝܬܐ ܡܢ ܗܿܝ ܕܒܝܡܐ ܠܐ ܢܗܘܐ", "ܙܕܩ ܕܬܗܘܐ. ܗܿܝ ܕܒܝܡܐ ܢܗܘܐ ܓܘܢܐ ܗܝ ܡܢ ܗܿܝ ܕܡܬܛܒܥ. ܘܗܿܝ ܕܠܐ ܡܬܛܒܥ ܓܘܢܝ ܡܢ ܗܿܘ", "ܕܒܝܡܐ ܠܐ ܢܗܘܐ. ܕܝܠܢ̈ܝܐ ܕܝܢ ܕܬܪ̈ܝܗܘܢ ܒܙܒܢ ܗܿܝ ܕܒܝܡܐ ܢܗܘܐ. ܘܒܙܒܢ ܗܿܝ ܕܡܬܛܒܥ.", "ܒܗܿܝ ܕܗܿܘ ܕܡܬܛܒܥ ܕܠܐ ܦܪܘܣ ܒܝܡܐ ܐܝܬܘܗܝ. ܘܕܠܐ ܡܬܛܒܥ ܡܨܝܐ ܕܐܝܬܘܗܝ ܒܙܒܢ ܒܝܡܐ", "ܘܒܙܒܢ ܒܝܒܫܐ ܘܠܐ ܡܬܛܒܥ. ܐܘ ܠܐ ܡܨܝܐ ܕܐܟܚܕܐ ܢܫܪ̈ܢ. ܡܨܝܐ ܕܝܢ ܕܐܟܚܕܐ ܢܕܓ̈ܠܢ.", "ܘܡܬܟܢܝܐ ܡܦܪܫܬܐ ܟܠܝܬ ܡܢ ܟܢܝܫܘܬܐ ܐܝܟ ܗܿܝ ܕܗܢܐ ܓܘܫܡܐ ܐܘ ܟܐܦܐ ܐܘ ܐܝܠܢܐ ܐܝܬܘܗܝ.", "ܘܗܕܐ ܡܢ ܗܘܝܐ ܟܕ ܗܿܝ ܡܢ ܚܕܐ ܡܢܬܐ ܕܡܦܪܫܬܐ ܕܝܠܢܝܬܐ ܬܗܘܐ ܡܢ ܐܢܛܝܦܣܝܣ ܕܗܿܝ ܐܚܪܬܐ.", "ܘܩܛܦܣܝܣ ܬܗܘܐ. ܗܐ ܓܝܪ ܟܐܦܐ ܕܝܠܢܝܐ ܡܢ ܐܢܛܝܦܣܝܣ ܕܐܝܠܢܐ ܕܐܝܬܝܗܿ ܠܐ ܐܝܠܢܐ. ܒܗܿܝ", "ܕܠܐ ܐܝܠܢܐ ܐܦ ܥܠ ܟܐܦܐ ܐܦ ܥܠ ܠܐ ܟܐܦܐ ܡܬܩܛܪܓ. ܒܗܿ ܒܕܡܘܬܐ ܘܠܐ ܟܐܦܐ. ܥܠ ܐܝܠܢܐ ܘܥܠ", "ܠܐ ܐܝܠܢܐ.", "ܢܘܗܪܐ ܡܛܠ ܗܿܝ ܕܟܡܐ ܡܨܝܢ ܠܡܗܘܐ ܡܢ̈ܘܬܐ ܠܡܦܪܫܬܐ ܡܪܢܝܬܐ", "ܘܗܝ ܡܢ ܗܕܐ ܐܘ ܬܪܝܢܬ ܡܢ̈ܘܬܐ ܐܝܬܝܗܿ. ܘܗܕܐ ܟܕ ܚܕܐ ܡܢܬܗܿ ܫܘܝܬ", "ܒܚܝܠܐ ܠܐܢܛܝܦܣܝܣ ܕܗܿܝ ܐܚܪܬܐ ܬܗܘܐ. ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.", "ܐܘ ܬܠܬܝܬ ܡܢ̈ܘܬܐ. ܘܗܝ ܗܕܐ ܟܕ ܚܕܐ ܡܢܬܗܿ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܬܪܬܝܢ ܬܗܘܐ.", "ܐܝܟ ܗܿܝ ܕܟܠ ܡܢܝܢܐ ܐܘ ܝܬܝܪܐ ܐܘ ܚܣܝܪܐ ܐܘ ܫܘܝܐ ܐܝܬܘܗܝ. ܐܘ ܪܒܝܥܝܬ ܡܢ̈ܘܬܐ. ܘܗܕܐ", "ܟܕ ܚܕܐ ܡܢܬܗܿ ܐܝܕܐ ܕܗܝ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܬܠܬ ܐܚܪ̈ܢܝܬܐ ܬܗܘܐ. ܐܝܟ ܗܿܝ", "ܕܟܠ ܡܢܝܢܐ ܐܘ ܐܦܙܓܐ ܐܘ ܙܘܓܐ. ܐܘ ܙܘܓܐ ܕܙܘܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ ܐܝܬܘܗܝ.", "ܙܘܓܐ ܐܝܟ ܬܪܝܢ. ܘܙܘܓܐ ܕܙܘܓܐ. ܐܝܟ ܐܪܒܥܐ. ܘܙܘܓܐ ܕܙܘܓܐ ܘܕܐܦܙܓܐ. ܐܝܟ ܐܫܬܐ ܕܙܘܓܐ", "ܗܘ ܕܬܠܬܐ ܕܐܝܬ ܒܗ ܙܘܓܐ ܘܐܦܙܓܐ. ܐܘ ܡܪܬ ܡܢ̈ܘܬܐ ܕܠܐ ܣܘܦ ܐܝܬܝܗܿ. ܘܗܕܐ ܟܕ ܚܕܐ", "ܡܢܬܗܿ ܫܘܝܬ ܒܚܝܠܐ ܠܐܢܛܝܦܣܝܣ ܕܗܠܝܢ ܐܚܪ̈ܢܝܬܐ ܡܢ̈ܘܬܐ ܕܠܐ ܣܘܦ ܬܗܘܐ. ܐܝܟ ܗܿܝ ܕܟܠ", "ܡܢܝܢܐ. ܐܘ ܚܕ ܐܘ ܬܪܝܢ ܐܘ ܬܠܬܐ ܘܗܟܢܐ ܠܠܐ ܣܘܦ ܐܝܬܘܗܝ.", "ܢܘܗܪܐ ܡܛܠ ܗܿܝ ܕܒܟܡܐ ܙܢ̈ܝܐ ܡܬܪܟܒܐ ܗܘܦܬܛܝܩܝܬܐ ܡܦܪܫܬܐ ܡܪܢܝܬܐ", "ܘܗܝ ܗܕܐ ܬܘܒ ܫܬܝܬܐܝܬ ܘܠܘ ܬܫܝܥܐܝܬ ܐܝܟ ܗܿܢܝܢ ܣܒܝ̈ܣܬܐ ܡܬܪܟܒܐ. ܒܗܿܝ", "ܕܗܪܬܡܢ ܗܿܝ ܡܢ ܚܕܐ ܡܬܢܩܦܢܝܬܐ ܗܝ. ܗܿܝ ܕܝܢ ܐܚܪܬܐ ܢܩܘܦܬܐ. ܘܡܛܠ ܗܕܐ ܠܐ ܙܗܝܪܐ", "ܕܢܫܬܚ̈ܠܦܢ. ܒܠܥܕ ܫܘܚܠܦܐ ܕܣܘܟܠܐ. ܗܪܟܐ ܕܝܢ ܘܐܦܢ ܢܫܬܚ̈ܠܦܢ. ܫܘܚܠܦܐ ܘܠܐ ܚܕ", "ܒܣܘܟܠܗܝܢ ܗܿܘܐ. ܐܝܟ ܕܡܬܚܘܝܐ. ܘܡܬܪܟܒܐ ܡܢ ܐܘ ܡܢ ܬܪܬܝܢ ܩܛܓܘܪ̈ܝܩܝܬܐ. ܐܘ ܡܢ ܬܪܬܝܢ", "ܣܒܝ̈ܣܬܐ. ܐܘ ܡܢ ܬܪܬܝܢ ܡܦܪ̈ܫܬܐ. ܐܘ ܡܢ ܩܛܓܘܪܝܩܝܬܐ ܘܣܒܝܣܬܐ. ܐܘ ܡܢ ܩܛܓܘܪܝܩܝܬܐ", "ܘܡܦܪܫܬܐ. ܐܘ ܡܢ ܣܒܝܣܬܐ ܘܡܦܪܫܬܐ. ܘܙܢܐ ܩܕܡܝܐ ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ", "ܐܝܬܘܗܝ.", "ܙܢܐ ܕܝܢ ܕܬܪܝܢ. ܐܝܟ ܗܿܝ ܕܐܘ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܢܗܘܐ", "ܐܝܡܡܐ ܢܗܘܐ. ܐܘ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܠܠܝܐ ܠܐ ܐܝܬܘܗܝ. ܙܢܐ ܕܝܢ", "ܕܬܠܬܐ. ܐܝܟ ܗܿܝ ܕܗܕܐ ܐܫܬܐ ܥܡ ܗܘܠܐ ܐܘ ܕܡܢܝܬܐ ܐܘ ܡܪܬܢܝܬܐ ܐܝܬܝܗܿ. ܐܘ ܦܠܓܡܢܝܬܐ ܐܘ", "ܡܗܠܐܢܟܘܠܝܩܝܬܐ ܐܝܬܝܗܿ. ܘܗܕܐ ܡܢ ܡܪܢܝܬܐ ܗܝ. ܒܕ ܡܢ ܐܣܘ̈ܬܐ ܐܬܬܫܠܡܢ ܕܘܠܐ ܚܕ ܟܘܡܘܣ", "ܠܒܪ ܡܢܗܘܢ.", "ܙܢܐ ܕܝܢ ܪܒܝܥܝܐ. ܐܝܟ ܗܿܝ ܕܐܘ ܫܡܫܐ ܥܠܬܐ ܕܐܝܡܡܐ ܐܝܬܘܗܝ. ܐܘ ܠܘ ܟܠ", "ܐܡܬܝ ܕܫܡܫܐ ܢܕܢܚ ܐܝܡܡܐ ܐܝܬܘܗܝ.", "ܙܢܐ ܕܝܢ ܚܡܝܫܝܐ. ܐܝܟ ܗܿܝ ܕܐܘ ܗܢܐ ܡܢܝܢܐ ܠܐ ܐܝܬܘܗܝ ܐܘ ܙܘܓܐ ܐܘ", "ܐܦܙܓܐ ܐܝܬܘܗܝ.", "ܘܙܢܐ ܕܝܢ ܫܬܝܬܝܐ. ܐܝܟ ܗܿܝ ܕܐܘ ܐܢ ܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ. ܐܘ ܫܡܫܐ ܠܥܠ ܡܢ ܐܪܥܐ ܐܝܬܘܗܝ. ܐܘ ܐܝܡܡܐ ܠܐ ܐܝܬܘܗܝ.", "ܙܢܐ ܕܝܢ ܐܝܬܘܗܝ ܩܠܐ ܡܫܘܕܥܢܐ ܕܐܝܟܢ ܐܝܬ ܠܗܿܘ ܕܡܬܩܛܪܓ ܨܝܕ ܗܿܘ", "ܕܣܝܡ. ܡܫܚܠܦ ܕܝܢ ܡܢ ܦܪܘܣܕܝܘܪܝܣܡܘܣ ܡܛܠ ܕܦܪܘܣܕܝܘܪܝܣܡܘܣ ܘܟܡܝܘܬܐ ܘܐܝܢܐ ܡܚܘܐ. ܕܐܝܟ", "ܐܝܟܢ ܟܠܢܝܐ ܘܡܢܬܝܐ ܩܛܦّ ܐܘ ܐܦܘܦّ ܙܢܐ ܕܝܢ ܠܐܝܢܐ ܡܚܘܐ ܒܠܚܘܕ.", "ܢܘܗܪܐ ܡܛܠ ܗܘ̈ܠܐܣ ܕܦܪܘܛܣܝܣ ܘܙܢܝ̈ܗܝܢ ܕܒܡܢܐ ܦܪܝܫܐ ܗܘܠܐ ܡܢ ܙܢܐ", "ܒܟܠ ܓܝܪ ܦܪܘܛܣܝܣ ܡܢ ܐܢܢܩܝ ܕܐܚܝܢܘܬܐ ܡܕܡ ܬܗܘܐ ܒܝܬ ܗܿܘ ܕܣܝܡ ܠܗܿܘ", "ܕܡܬܩܛܪܓ ܕܒܗܿ ܠܚܕ̈ܕܐ ܡܬܢܩܦܝܢ. ܒܕܓܘܢ ܗܝ ܡܢ ܐܚܝܢܘܬܐ ܗܿܝ ܒܗܘܢ ܒܣܘܥܪ̈ܢܐ ܗܘܠܐ", "ܡܬܟܢܝܐ. ܘܟܕ ܒܒܪܬ ܩܠܐ ܡܬܦܫܩܐ ܙܢܐ. ܘܡܛܠ ܕܬܠܬ ܐܢܝܢ ܗܘ̈ܠܐܣ. ܒܗܿ ܒܕܡܘܬܐ ܘܙܢ̈ܝܐ", "ܬܠܬܐ. ܒܗܿܝ ܕܗܿܘ ܕܡܬܩܛܪܓ. ܐܘ ܡܢ ܐܢܢܩܝ ܢܩܝܦ ܠܗܿܘ ܕܣܝܡ. ܘܗܝ ܗܘܠܐ ܐܠܨܝܬܐ ܡܬܟܢܝܐ.", "ܘܙܢܗܿ ܡܢ ܐܠܨܝ̈ܬܐ ܕܬܗܘܐ. ܐܘ ܡܢ ܐܢܢܩܝ ܠܐ ܢܩܝܦ. ܘܗܝ ܗܘܠܐ. ܠܘ ܡܫܟܚܢܝܬܐ ܡܬܟܢܝܐ.", "ܘܙܢܗܿ ܠܘ ܡܫܟܚܐ ܕܬܗܘܐ ܐܝܟ ܕܝܢ ܡܠܬܐ ܕܝܠܝ ܟܠܝܐ ܕܬܗܘܐ. ܐܝܟܢܐ ܕܐܦ ܒܪܬ ܩܠܐ ܐܝܟ ܕܐܦ", "ܣܘܟܠܐ ܩܛܦܛܝܩܝܘܬܐ ܬܫܘܕܥ. ܐܘ ܠܘ ܡܢ ܐܢܢܩܝ ܢܩܝܦ. ܐܦܠܐ ܡܢ ܐܢܢܩܝ ܠܐ ܢܩܝܦ. ܘܗܝ ܗܘܠܐ", "ܕܐܝܟ ܗܕܐ ܡܫܟܚܢܝܬܐ ܐܘ ܡܬܡܨܝܢܝܬܐ ܡܬܟܢܝܐ. ܘܙܢܗܿ ܡܫܟܚܐ ܕܬܗܘܐ. ܐܘ ܡܨܝܐ ܕܬܗܘܐ.", "ܢܘܗܪܐ ܥܠ ܡܫܚܠܦܘܬ ܙܢ̈ܝܐ ܕܐܢܢܩܝܘܬܐ", "ܘܐܢܢܩܝ̈ܬܐ ܡܢ ܚܡܫ ܐܝܬܝ̈ܗܝܢ. ܚܕܐ ܡܢ ܐܢܢܩܝܬܐ ܦܫܝܛܬܐ ܡܫܡܠܝܬܐ. ܐܝܟ", "ܗܿܝ ܕܢܐܡܪ ܕܫܪܪܐ ܩܕܡܝܐ ܐܠܨܝܐ ܗܘ ܒܝܬܗ ܒܗܿܝ ܕܠܥܠܡ ܗܟܢܐ ܗܘ ܒܠܥܕ ܬܚܘܡܐ. ܘܐܢܢܩܝܬܐ", "ܡܬܚܡܬܐ ܕܝܬܐ ܐܝܟ ܗܿܝ ܕܒܪܢܫܐ ܚܝܘܬܐ ܐܝܬܘܗܝ. ܟܐܡܬ ܟܡܐ ܕܒܪܢܫܐ ܐܝܬܘܗܝ. ܘܐܢܢܩܝܬܐ", "ܡܬܚܡܬܐ ܓܘܢܝܬܐ. ܐܝܟ ܗܿܝ ܕܟܠ ܕܡܗܠܟ ܡܬܬܙܝܥ. ܟܐܡܬ ܟܡܐ ܕܡܗܠܟ. ܘܐܢܢܩܝܬܐ ܡܬܚܡܬܐ", "ܕܝܠܢܝܬܐ. ܐܝܟ ܗܿܝ ܕܟܠ ܕܟܬܒ ܡܙܝܥ ܨܒܥ̈ܬܗ ܟܡܐ ܕܟܬܒ ܠܘ ܟܡܐ ܕܝܬܗ ܐܝܬܝܗܿ. ܘܗܝ ܗܕܐ", "ܕܝܠܢܝܐ ܡܢ ܗܿܝ ܕܩܕܡܝܗܿ. ܒܗܿܝ ܕܗܿܝ ܡܢ ܥܠܝܗܿ ܡܫܪܐ. ܗܕܐ ܕܝܢ ܥܠ ܗܿܝ ܘܠܐ ܣܟ. ܡܛܠ", "ܕܗܿܝ ܡܢ ܫܪܝܪܐ ܥܠ ܩܘܛܪܓܐ ܕܐܡܝܢܐܝܬ ܐܘ ܠܘ ܐܡܝܢܐܝܬ ܢܩܝܦ ܠܝܬܐ ܕܗܿܘ ܕܣܝܡ. ܗܕܐ ܕܝܢ", "ܥܠ ܗܿܘ ܕܠܘ ܕܐܡܝܢܐܝܬ ܢܩܝܦ ܠܝܬܐ ܒܠܚܘܕ. ܘܐܢܢܩܝܬܐ ܡܬܚܡܬܐ ܥܕܢܝܬܐ. ܘܗܝ ܗܕܐ", "ܬܪܝܢܐܝܬ. ܒܗܿܝ ܕܗܘ ܥܕܢܐ. ܐܘ ܥܕܢܐ ܗܘ ܝܕܝܥܐ. ܐܝܟ ܗܿܝ ܕܟܠ ܢܨܒܬܐ ܡܦܪܥܢܝܬܐ ܒܙܒܢ", "ܬܕܐܐ. ܐܘ ܟܠ ܣܗܪܐ ܚܫܘܟܐ ܒܙܒܢܐ ܕܒܗ ܬܬܡܨܥ ܐܪܥܐ ܒܝܬ ܠܗ ܠܫܡܫܐ. ܐܘ ܥܕܢܐ ܠܘ ܝܕܝܥܐ.", "ܐܝܟ ܗܿܝ ܕܟܠ ܒܪܢܫܐ ܣܝܘܩܐ. ܡܢ ܐܢܢܩܝ ܒܥܕܢܐ ܡܕܡ. ܘܠܘ ܟܡܐ ܕܝܬܗ ܐܝܬܝܗܿ.", "ܢܘܗܪܐ ܕܥܠ ܡܫܚܠܦܘܬ ܙܢ̈ܝܐ ܕܡܬܡܨܝܢܘܬܐ", "ܘܩܕܡ̈ܝܐ ܡܢ ܬܪܝܢ ܐܫܟܚܘ ܙܢ̈ܝܐ ܕܩܘܛܪܓܐ ܡܬܡܨܝܢܐ ܘܟܠܝܐ. ܘܒܡܬܡܨܝܢܐ", "ܡܢ ܚܒܫܘ ܠܩܘܛܪܓܐ ܐܢܢܩܝܐ ܘܠܠܐ ܐܢܢܩܝܐ. ܘܡܛܠ ܗܕܐ ܓܘܢܝܬܐ ܐܬܟܢܝܬ ܡܬܡܨܝܢܘܬܗܘܢ.", "ܘܟܠܝܐ ܡܢ ܐܡܪܘ ܠܩܘܛܪܓܐ ܗܿܘ ܕܡܢ ܐܢܢܩܝ ܠܐ ܡܨܐ ܠܡܩܦ ܒܗ ܗܿܘ ܕܡܬܩܛܪܓ ܠܗܿܘ ܕܣܝܡ.", "ܐܚܪ̈ܝܐ ܕܝܢ ܬܠܝܬܝܐ ܗܘܐ ܠܘܬܗܘܢ ܗܘ ܦܘܠܓ ܩܘܛܪܓܐ. ܗܿܘ ܕܐܢܢܩܐܝܬ ܢܩܦ ܘܟܢܝܘܗܝ", "ܐܠܐܢܢܩܝܐ. ܘܗܿܘ ܕܐܢܢܩܐܝܬ ܠܐ ܢܩܦ ܘܟܢܝܘܗܝ ܟܠܝܐ. ܘܗܿܘ ܕܠܐ ܢܩܝܦܘܬܗ ܐܢܢܩܝܬܐ ܗܝ", "ܘܐܦܠܐ ܠܐ ܢܩܝܦܘܬܗ ܘܟܢܝܘܗܝ ܡܬܡܨܝܢܐ. ܘܡܛܠ ܗܕܐ ܡܬܡܨܝܢܘܬܗܘܢ ܕܝܠܢܝܬܐ ܐܬܟܢܝܬ. ܒܕ ܠܘ", "ܡܚܒܫ ܚܒܫܐ ܠܐܢܢܩܝܐ ܐܝܟ ܕܐܦ ܗܿܝ ܐ̱ܚܪܬܐ. ܘܡܪܝܡܢܘܬܐ ܡܢ ܕܗܿܝ ܓܘܢܝܬܐ ܫܪܝܪܐ ܥܠ", "ܟܠܝܐ. ܒܗܿܝ ܕܬܪܝܢܐ ܗܘ ܦܘܠܓܐ. ܡܪܝܡܢܘܬܐ ܕܝܢ ܕܗܿܝ ܕܝܠܢܝܬܐ ܘܠܐ ܣܟ ܫܪܝܪܐ ܥܠ ܟܠܢܝܐ.", "ܐܦܠܐ ܣܝܘܡܘܬܗ ܥܠ ܐܢܢܩܝܐ. ܒܗܿܝ ܕܓܢܣܐ ܗܘ ܬܠܝܬܝܐ ܕܟܠܢܐܝܬ ܡܪܡܐ ܡܢܗ ܐܢܢܩܝܘܬܐ.", "ܘܗܟܢܐ ܡܫܬܪܝܐ ܡܛܥܝܢܘܬܐ ܐܝܕܐ ܕܠܣܓ̈ܝܐܐ ܡܢ ܩܕܡ̈ܝܐ ܡܪܗܒܐ ܗܘܬ. ܗܿܝ ܕܐܦ ܐܬܥܗܕܗܿ", "ܦܝܠܣܘܦܐ. ܟܕ ܐܝܟ ܕܡܢܗܘܢ ܡܬܢܐ. ܕܗܿܝ ܕܡܢ ܐܠܨ̈ܬܐ ܕܬܗܘܐ ܐܢ ܡܨܝܐ ܕܬܗܘܐ. ܘܗܿܝ ܕܡܨܝܐ", "ܕܬܗܘܐ ܡܨܝܐ ܕܠܐ ܬܗܘܐ. ܘܡܬܟܢܫܐ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܨܝܐ ܕܠܐ ܬܗܘܐ. ܗܿܝ", "ܕܫܟܝܪܐ. ܐܢܕܝܢ ܠܐ ܡܨܝܐ ܕܬܗܘܐ ܡܕܝܢ ܟܠܝܐ ܕܬܗܘܐ. ܘܟܠ ܕܟܠܝܐ ܕܬܗܘܐ ܡܢ ܐܠܨ̈ܬܐ ܠܐ", "ܬܗܘܐ. ܘܡܬܟܢܫܐ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܢ ܐܢܢܩܝ ܠܐ ܬܗܘܐ ܗܿܝ ܕܝܬܝܪ ܫܟܝܪܐ. ܕܠܘܬܗܿ", "ܦܢܝ ܕܗܕܐ ܛܘܥܝܝ ܡܢ ܩܨ ܫܘܝܘܬ ܫܡܐ ܓܕܫܬ. ܕܡܬܡܨܝܢܐ ܠܡ ܫܘܝܘܬ ܫܡܗܐܝܬ ܥܠ ܬܪ̈ܝܗܘܢ", "ܣܘܟ̈ܠܐ ܕܐܬܐܡܪܘ ܡܬܐܡܪ ܒܕܓܘܢ ܐܡܪܝܢܢ ܕܗܿܝ ܕܡܢ ܐܠܨ̈ܬܐ ܕܬܗܘܐ ܡܨܝܐ ܕܬܗܘܐ ܒܙܢܐ ܗܿܘ", "ܓܘܢܝܐ ܕܠܐ ܫܪܝܪܐ ܥܠܘܗܝ ܗܿܝ ܕܡܨܝܐ ܠܐ ܬܗܘܐ. ܒܗܿܝ ܕܡܚܒܫ ܚܒܫ ܠܐܢܢܩܝܐ. ܘܠܐ ܡܨܝܐ", "ܕܬܗܘܐ ܬܘܒ ܒܙܢܐ ܗܿܘ ܕܝܠܢܝܐ ܕܠܐ ܫܪܝܪܐ ܥܠܘܗܝ ܗܿܝ ܕܟܠܝܐ ܕܬܗܘܐ: ܗ̄: ܡܢ ܐܠܨ̈ܬܐ ܠܐ", "ܬܗܘܐ.", "ܢܘܗܪܐ: ܘܡܛܠ ܕܟܠ ܕܐܢܢܩܐܝܬ ܢܩܝܦ ܐܦ ܐܡܝܢܐܝܬ ܢܩܝܦ. ܠܐ ܙܕܩ ܠܡܣܒܪܘ", "ܕܟܠ ܕܐܡܝܢܐܝܬ ܢܩܝܦ ܘܐܢܢܩܐܝܬ ܢܩܝܦ. ܐܠܐ ܓܘܢܝܐ ܡܕܡ ܙܕܩ ܠܡܣܬܟܠܘ ܠܩܘܛܪܓܐ ܐܡܝܢܐ. ܛܒ", "ܡܢ ܗܿܘ ܐܢܢܩܝܐ. ܗܐ ܓܝܪ ܐܘܟܡܘܬ ܟܘܫܝܐ. ܟܕ ܐܡܝܢܐܝܬ ܠܫܟܝܚܘܬܗ ܢܩܝܦܐ. ܠܘ ܐܢܢܩܝܬܐ ܗܝ", "ܠܗ. ܒܗܿܝ ܕܐܢܢܩܝܐܝܬ ܠܗܿܘ ܗܘ ܒܠܚܘܕ ܐܡܪܝܢܢ. ܕܒܡܢܝܘܬܐ ܐܘܟܝܬ ܟܝܢܐ ܥܐܠ ܕܣܘܥܪ̈ܢܐ.", "ܢܘܗܪܐ ܡܛܠ ܢܩܝܦܘ̈ܬܐ ܕܦܪ̈ܘܛܣܝܣ ܙܢܢ̈ܝܬܐ", "ܟܠܗܝܢ ܓܝܪ ܕܢܩ̈ܦܢ. ܐܘ ܫܘ̈ܝܢ ܠܡܬܢܩܦܢ̈ܝܗܝܢ. ܘܡܛܠ ܗܕܐ ܥܠܝܗܘܢ ܗܦ̈ܟܢ", "ܐܘ ܓܘܢ̈ܝܢ. ܘܡܛܠ ܗܕܐ ܠܐ ܗܦ̈ܟܢ. ܒܕܓܘܢ ܦܪ̈ܘܛܣܝܣ ܗܢܝܢ ܕܫܘܝܐܝܬ ܠܚܕ̈ܕܐ ܢܩܝ̈ܦܢ. ܐܦ", "ܐܢܛܝܦܣܝܣ ܕܝܠܗܝܢ ܫܘܝ̈ܬܐ ܐܝܬܝ̈ܗܝܢ. ܗܿܢܝܢ ܕܝܢ ܕܓܘܢܐܝܬ ܢܩ̈ܦܢ ܐܢܛܝܦܣܝܣ ܗܿܝ ܕܓܘܢܝܐ", "ܒܗܝܢ. ܕܝܠܢܝܬܐ ܙܕܩ ܕܬܗܘܐ ܡܢ ܐܢܛܝܦܛܝܩܝܐ ܕܕܝܠܢܝܐ ܐܝܟ ܠܐ ܚܝܘܬܐ. ܕܕܝܠܢܝܐ ܡܢ ܠܐ", "ܒܪܢܫܐ ܐܝܟ ܕܐܦ ܩܕܡܬ ܐܫܬܘܕܥܬ. ܘܕܝܬܝܪ ܡܒܨܪܬܐ ܬܗܘܐ ܡܠܬܐ ܒܣܝܠܝܕܝܣ ܠܗܝܢ ܣܕܪܝܢܢ:", "ܣܝܠܝܕܝܣ ܕܫܘ̈ܝܬܐ", "ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܬܗܘܐ.", "ܠܐ ܡܨܝܐ ܕܠܐ ܬܗܘܐ ܓܘܢܝܬܐ. ܡܨܝܐ ܕܠܐ ܬܗܘܐ ܓܘܢܝܬܐ", "ܟܠܝܐ ܕܠܐ ܬܗܘܐ. ܠܐ ܟܠܝܐ ܕܠܐ ܬܗܘܐ.", "ܣܝܠܝܕܝܣ ܕܠܐ ܫܘܝ̈ܬܐ", "ܘܗܿܢܝܢ ܕܩܕܝ̈ܡܢ ܕܝܠܢ̈ܝܢ.", "ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܬܗܘܐ.", "ܡܨܝܐ ܕܬܗܘܐ ܓܘܢܬܐ. ܠܐ ܡܨܝܐ ܕܬܗܘܐ ܓܘܢܝܬܐ.", "ܠܐ ܟܠܝܐ ܕܬܗܘܐ. ܟܠܝܐ ܕܬܗܘܐ.", "ܘܡܬܡܨܝܢܝܬܐ ܡܢ ܕܒܗܠܝ ܟܠܗܝܢ ܗܿܝ ܓܘܢܝܬܐ ܗܝ ܘܠܘ ܗܿܝ ܕܝܠܢܝܬܐ. ܠܗܕܐ", "ܓܝܪ ܘܠܐ ܚܕܐ ܡܢ ܗܠܝܢ ܕܫܪܟܐ ܫܘܝܐܝܬ ܢܩܦܐ. ܒܗܿܝ ܕܩܛܦܣܝܣ ܕܝܠܗܿ ܫܘܝܐ ܗܝ ܠܐܦܘܦܣܝܣ", "ܕܝܠܗܿ ܟܕ ܕܝܠܗܿ ܨܒܘܬܐ ܕܐܟܣܢܝܐ ܠܗܢܝܢ ܕܫܪܟܐ ܓܘܢܐܝܬ ܕܝܢ ܢܩ̈ܦܢ ܠܗܿ.", "ܗܐ ܗܠܝܢ ܣܝܠܝܕܝܣ ܕܗܿܢܝܢ ܕܓܘܢܐܝܬ ܠܡܬܡܨܝܢܘܬܐ ܕܝܠܢܝܬܐ ܢܩ̈ܦܢ.", "ܡܨܝܐ ܕܬܗܘܐ ܐܘ ܠܐ ܡܨܝܐ ܘܕܬܗܘܐ ܕܝܠܢܝܬܐ:", "ܡܨܝܐ ܕܬܗܘܐ ܓܘܢܝܬܐ ܡܨܝܐ ܕܠܐ ܬܗܘܐ ܓܘܢܝܬܐ.", "ܠܐ ܡܢ ܐܢܢܩܝ ܕܬܗܘܐ. ܠܐ ܡܢ ܐܢܢܩܝ ܕܠܐ ܬܗܘܐ.", "ܠܐ ܟܠܝܐ ܕܬܗܘܐ. ܠܐ ܟܠܝܐ ܕܠܐ ܬܗܘܐ.", "ܢܘܗܪܐ: ܬܠܬ ܐܢܝܢ ܕܫܘ̈ܝܢ ܒܗܦܘܟܝܐ. ܩܛܦܣܝܣ ܦܫܝܛܐ. ܘܐܦܘܦّ ܕܡܛܬܣܝܣ", "ܡܬܡܨܝܢܝܬܐ ܓܘܢܝܬܐ. ܘܩܛܦܣܝܣ ܕܡܛܬܣܝܣ ܕܟܠܝܐ. ܒܕܓܘܢ ܟܠ ܚܕܐ ܡܢܗܝܢ ܟܕ ܬܣܒܝܗܿ ܥܡ", "ܚܒܪܬܗܿ ܡܗܦܟ ܗܦܟܐ ܥܠܝܗܿ ܐܝܟ ܗܿܝ ܕܬܐܡܪ ܕܟܠ ܕܡܢ ܐܢܢܩܝ ܕܢܗܘܐ ܠܐ ܡܨܐ ܕܠܐ ܢܗܘܐ.", "ܘܟܠ ܕܠܐ ܡܨܐ ܕܠܐ ܢܗܘܐ. ܡܢ ܐܢܢܩܝ ܕܢܗܘܐ. ܒܗܿ ܒܕܡܘܬܐ ܟܕ ܬܐܡܪ ܟܠ ܕܡܢ ܐܢܢܩܝ ܕܢܗܘܐ", "ܟܠܝܐ ܕܠܐ ܢܗܘܐ. ܘܟܠ ܕܟܠܝܐ ܕܠܐ ܢܗܘܐ ܐܢܢܩܝ ܕܢܗܘܐ. ܒܗܿ ܒܕܡܘܬܐ ܟܕ ܬܐܡܪ ܟܠ ܕܠܐ", "ܡܨܝܐ ܕܠܐ ܢܗܘܐ ܟܠܝܐ ܕܠܐ ܢܗܘܐ. ܘܟܠ ܕܟܠܝܐ ܕܠܐ ܢܗܘܐ ܠܐ ܡܨܝܐ ܕܠܐ ܢܗܘܐ. ܘܗܟܢܐ ܬܠܬܐ", "ܙܘ̈ܓܐ ܗܘ̈ܝܢ ܦܪ̈ܘܛܣܝܣ ܡܬܗܦܟܢ̈ܝܬܐ ܫܘܝ̈ܬܐ. ܘܬܠܬܐ ܙܘ̈ܓܐ ܐܚܪ̈ܢܐ ܐܢܛܝܦܣܝܣ ܕܝܠܗܝܢ.", "ܦܘܫܟܐ ܘܫܪܝܐ: ܠܐ ܡܬܐܡܪܐ ܕܐܢ ܟܠ ܡܢ ܐܢܢܩܝ ܗܿܘܐ ܐܘ ܠܐ ܗܿܘܐ. ܐܝܟܐ", "ܗܝ ܡܬܡܨܝܢܝܬܐ. ܗܿܝ ܕܐܟܚܕܐ ܡܨܝܐ ܕܬܗܘܐ. ܘܕܠܐ ܬܗܘܐ. ܒܗܿܝ ܕܐܡܪܝܢܢ. ܕܗܿܝ ܕܠܡܚܪ ܡܢ", "ܐܢܢܩܝ ܢܗܘܐ ܡܛܪܐ. ܐܘ ܠܐ ܢܗܘܐ. ܠܘ ܠܟܝܢܐ ܡܛܪܢܝܐ ܢܩܝܦܐ ܐܢܢܩܝܘܬܐ ܗܕܐ. ܐܠܐ", "ܠܫܟܝܚܘܬܗܿ. ܐܘ ܠܠܐ ܫܟܝܚܘܬܗܿ ܕܥܠܬܐ ܥܒܘܕܬܐ. ܒܗܿܝ ܕܡܢ ܐܢܢܩܝ ܠܫܟܝܚܘܬ. ܥܠܬܐ ܥܒܘܕܬܐ", "ܫܟܝܚܘܬܗ ܕܥܠܬܢܐ ܬܩܦ. ܐܝܟ ܕܒܗܠܝܢ ܐܠܗܝ̈ܬܐ ܡܬܚܘܝܐ. ܟܝܢܐ ܓܝܪ ܡܛܪܢܝܐ ܐܟܡܐ ܕܡܟܢ", "ܠܡܩܒܠܘ ܗܿܝ ܕܢܐܬܐ. ܒܗܿ ܒܕܡܘܬܐ ܘܠܗܿܝ ܕܠܐ ܢܐܬܐ ܡܩܒܠ. ܒܕܠܩܘܒܠܐ ܕܟܝܢܐ ܚܝܘܬܢܝܐ ܕܡܢ", "ܐܢܢܩܝ ܠܐ ܡܩܒܠܢܐ ܗܘ ܕܟܝܢܐ ܟܐܦܢܝܐ. ܘܕܟܝܢܐ ܬܘܒ ܐ̱ܢܫܝܐ. ܕܡܢ ܐܢܢܩܝ ܡܩܒܠܢܐ ܗܘ", "ܕܟܝܢܐ ܚܝܘܬܢܝܐ. ܒܕܓܘܢ ܣܘܥܪ̈ܢܐ ܠܦܘܬ ܟܝܢ̈ܝܗܘܢ ܬܠܝܬܝ̈ܝ ܦܘܠܓܐ ܐܝܬܝܗܘܢ. ܐܢܢܩܝ̈ܐ", "ܠܡܐܡܪ ܘܟܠܝ̈ܐ ܘܡܬܡܨܝܢ̈ܐ. ܠܦܘܬ ܕܝܢ ܥ̈ܠܠܬܐ ܥܒܘܕܘ̈ܬܗܘܢ ܬܪ̈ܝܢܝ ܦܘܠܓܐ ܐܢܢܩ̈ܝܐ", "ܠܡܐܡܪ ܐܢ ܫܟܝ̈ܚܢ ܥܠܠܬܗ̈ܘܢ. ܘܟ̈ܠܝܐ ܐܢ ܠܐ ܫܟܝܚ̈ܢ.", "ܢܘܗܪܐ ܕܥܠ ܩܛܦܣܝܣ ܟܠܢܝܬܐ ܗܿܝ ܦܫܝܛܬܐ", "ܙܕܩ ܠܡܕܥ ܕܟܠܢܝܘܬܐ ܓܕܫܐ ܗܝ ܕܢܩܦܬ ܠܟܠܢ̈ܝܐ. ܒܗܿܝ ܕܚܝܘܬܐ ܟܝܢܐ ܡܕܡ", "ܐܝܬܝܗܿ ܕܠܚܘܕܐܝܬ ܡܬܗܘܢܢ. ܟܕ ܕܝܢ ܐܫܬܟܚ ܗܘ ܗܢܐ ܟܝܢܐ ܕܣܓܝ̈ܐܐ ܒܗ ܐܫܬܘܬܦܘ. ܗܝܕܝܢ", "ܗܘܬ ܠܗ ܠܡܫܬܡܗܘ ܟܠܢܝܐ. ܒܕܓܘܢ ܩܛܦܣܝܣ ܟܠܢܝܬܐ ܗܿܝ ܗܝ ܕܡܬܩܛܪܓܐ ܥܠ ܗܿܢܘܢ ܕܬܚܘܬܝܗܿ", "ܠܦܘܬ ܟܝܢ̈ܝܗܘܢ. ܘܠܘ ܠܦܘܬ ܙܢܝ̈ܐ ܕܓܕܫܘ ܠܗܘܢ. ܘܡܛܠ ܗܕܐ ܚܝܘܬܐ ܟܕ ܡܬܩܛܪܓܐ ܥܠ ܒܪܢܫܐ", "ܠܘ ܒܗܿܝ ܕܟܘܠܢܝܐ ܡܕܡ ܐܝܬܘܗܝ ܒܪܢܫܐ ܡܫܪܐ ܥܠܘܗܝ. ܘܐܠܐ ܠܐ ܙܕܩ ܗܘܐ ܕܬܫܪ ܐܦ ܥܠ", "ܣܘܩܪܛܝܣ ܕܠܘ ܟܠܢܝܐ ܐܝܬܘܗܝ. ܐܠܐ ܒܗܿܝ ܕܟܝܢܐ ܡܕܡ ܐܝܬܘܗܝ. ܟܐܡܬ ܒܗܿܝ ܕܒܪܢܫܐ", "ܐܝܬܘܗܝ. ܘܡܛܠ ܗܕܐ ܐܦ ܥܠ ܟܠܗܘܢ ܕܫܪܝܪ ܥܠܝܗܘܢ ܟܘܢܝܐ ܕܒܪܢܫܐ ܡܫܪܐ ܬܘܒ.", "ܟܕ ܓܝܪ ܐܡܪܝܢܢ ܕܟܠ ܒܝܬ ܐܠܦ ܦܫܝܛܐܝܬ. ܠܐ ܒܥܝܢܢ ܠܒܝܬ ܟܠܢܝܬܐ. ܒܗܿܝ", "ܕܠܘ ܟܠ ܕܡܫܪ ܥܠ ܟܠܢܝܐ ܒܗܿܝ ܕܟܠܢܝܐ ܗܘ ܡܫܪ ܐܦ ܘܥܠ ܗܠܝܢ ܕܟܠܚܕ ܐܝܟ ܐܕܫܢܝܘܬܐ ܥܠ", "ܒܪܢܫܐ ܟܠܢܝܐ. ܐܦܠܐ ܠܟܘܠܐ ܕܒܝܬ. ܒܗܿܝ ܕܠܘ ܟܠ ܕܡܫܪ ܥܠ ܟܠܐ ܒܗܿܝ ܕܟܠܐ. ܐܦ ܥܠ", "ܡܢܘ̈ܬܐ ܡܫܪ ܐܝܟ ܙܘܓܢܝܘܬܐ ܥܠ ܡܢܝܢܐ ܕܥܣܪܐ. ܐܠܐ ܕܟܠ ܚܕ ܚܕ ܡܢ ܗܿܢܘܢ ܕܥܠܝܗܘܢ ܫܪܝܪܐ", "ܒܝܬ. ܒܗܿ ܒܕܡܘܬܐ ܘܐܠܦ ܫܪܝܪܐ. ܘܗܝ ܗܕܐ ܦܪܘܛܣܝܣ ܒܗܿܝ ܕܘܠܐ ܡܕܡ ܡܢ ܙܢ̈ܝܐ ܒܗܿ", "ܡܬܥܗܕ. ܕܓܘܢܝܐ ܙܕܩ ܕܬܗܘܐ ܡܢ ܟܠܗܘܢ ܣܛܪ ܡܢ ܡܬܡܨܝ̈ܢܝܬܐ ܬܪܬܝܢ. ܒܕܓܘܢ ܫܪܝܪܐ ܥܠ", "ܗܢܝܢ ܕܐܢܢܩܝ̈ܢ ܘܠܐ ܐܢܢܩܝ̈ܢ. ܘܐܡܝ̈ܢܢ ܘܠܐ ܐܡܝ̈ܢܢ. ܘܥܠ ܗܕܐ ܬܘܒ ܩܛܦܛܝܩܝܬܐ ܕܝܠܗܿ", "ܒܚܝܠܐ ܕܐܦܘܦܣܝܣ ܐܝܬܝܗܿ. ܒܗܿܝ ܕܐܟܚܕܐ ܡܨܝ̈ܢ ܠܡܫܪܘ. ܐܝܟ ܗܿܝ ܕܟܠ ܣܘܣܝܐ ܕܡܟܐ. ܘܠܐ", "ܚܕ ܣܘܣܝܐ ܕܡܟܐ. ܘܬܪ̈ܬܝܗܝܢ ܫܪܝܪ̈ܢ. ܒܗܿܝ ܕܘܠܐ ܒܚܕܐ ܡܢܗܝܢ ܐܡܝܢܘܬܐ ܡܬܚܡܐ: ܘܗܝ", "ܦܪܘܛܣܝܣ ܕܐܝܟ ܗܕܐ ܦܫܝܛܬܐ ܓܘܢܝܬܐ ܡܬܟܢܝܐ. ܘܠܗܿ ܡܟܢܐ ܦܠܣܘܦܐ ܗܿܝ ܕܐܝܬܘܗܝ. ܐܝܬىܕܝܢ", "ܘܦܫܝܛܬܐ ܐܚܪܬܐ. ܗܿܝ ܕܡܬܟܢܝܐ ܫܟܝܚܝܘܬܢܝܬܐ. ܐܝܟ ܗܿܝ ܕܢܐܡܪ. ܕܟܠ ܒܝܬ ܐܠܦ ܠܘ", "ܒܐܡܝܢܘ. ܐܠܐ ܒܙܒܢ ܩܘܛܪܓܐ. ܘܡܬܟܢܝܐ ܬܘܒ ܗܝ ܗܕܐ ܦܫܝܛܬܐ ܐܠܟܣܢܕܪܝܬܐ. ܘܦܪ̈ܝܫܢ", "ܬܪ̈ܬܝܗܝܢ ܦܫܝ̈ܛܬܐ. ܒܗܿܝ ܕܗܝ ܡܢ ܫܟܝܚܝܘܬܢܝܬܐ. ܐܢ ܐܬܬܪܝܡܘ ܟܠܗܘܢ ܗܿܢܘܢ ܕܣܛܪ ܡܢ", "ܐܕܫܐ ܐ̱ܢܫܝܐ ܙܒܢ ܩܘܛܪܓܐ ܡܫܪܐ ܗܝ ܟܕ ܡܬܐܡܪܐ. ܕܟܠ ܚܝܘܬܐ ܒܪܢܫܐ. ܒܣܘܟܠܐ ܕܝܢ ܕܗܿܝ", "ܓܘܢܝܬܐ ܠܐ ܡܫܪܐ ܗܝ ܦܪܘܛܣܝܣ ܕܐܝܟ ܗܕܐ. ܒܗܿܝ ܕܐܝܬ ܗܪܟܐ ܚܝܘ̈ܬܐ ܡܬܗܘ̈ܢܢܝܬܐ ܠܐ ܐܡܪ", "ܐ̱ܢܐ ܫܟܝ̈ܚܬܐ ܕܐܢ ܢܫܬܟܚ̈ܢ ܠܘ ܒܪܢܫܐ ܐܝܬܝܗܝܢ. ܒܕܓܘܢ ܦܫܝܛܬܐ ܓܘܢܝܬܐ ܓܘܢܝܐ ܡܢ", "ܫܟܝܚܝܘܬܢܝܬܐ. ܡܢܗܿ ܕܝܢ ܓܘܢܝܐ ܡܬܡܨܝܢܝܬܐ ܕܝܠܢܝܬܐ. ܒܗܿܝ ܕܚܒܫܐ ܘܠܗܠܝܢ ܕܘܠܐ ܣܟ", "ܫܟܝ̈ܚܢ ܒܡܥܒܕܢܘܬܐ ܘܗܕܐ ܠܐ ܚܒܫܐ ܐܠܐ ܠܗܿܢܝܢ ܕܒܡܥܒܕܢܘܬܐ ܐܡܝܢܐܝܬ ܐܘ ܠܘ ܐܡܝܢܐܝܬ.", "ܘܡܢܗܿ ܕܡܬܡܨܝܢܝܬܐ ܕܝܠܢܝܬܐ ܓܘܢܝܐ ܡܬܡܨܝܢܝܬܐ ܓܘܢܝܬܐ. ܒܗܿܝ ܕܚܒܫܐ ܠܗܿܢܝܢ ܕܐܢܢܩ̈ܝܢ.", "ܘܠܗܿܢܝܢ ܕܠܐ ܐܢܢܩ̈ܝܢ. ܣܛܪ ܡܢ ܗܠܝܢ ܕܟܠܝ̈ܢ. ܘܟܕ ܐܣܬܟܠܬ ܡܢܝܘܬܗܿ ܕܩܛܦܛܝܩܝܬܐ", "ܟܠܢܝܬܐ ܦܫܝܛܬܐ. ܐܟܘܬܗܿ ܦܚܡ ܘܠܗܿܝ ܡܢܬܝܬܐ ܦܫܝܛܬܐ. ܘܠܗܿܢܝܢ ܕܫܪܟܐ.", "ܬܐܘܪܝܐ ܕܡܛܠ ܐܢܛܝܦܣܝܣ", "ܘܐܢܛܝܦܣܝܣ ܡܢ ܐܝܬܝܗܿ ܠܩܘܒܠܝܘܬ ܦܪܘܛܣܝܣ܆ ܩܛܦܛܝܩܐܝܬ ܘܐܦܘܦܛܝܩܐܝܬ", "ܒܚܝܠܐ ܘܒܡܥܒܕܢܘܬܐ. ܐܝܟܢܐ ܕܒܟܝܢܐ ܗܿܝ ܡܢ ܫܪܝܪܬܐ ܬܗܘܐ. ܗܿܝ ܕܝܢ ܐܚܪܬܐ ܕܓܠܬܐ.", "ܩܪܝܚܐܝܬ ܐܘ ܠܘ ܩܪܝܚܐܝܬ. ܘܠܩܘܒܠܝܘܬܐ ܡܢ ܐܝܟ ܓܢܣܐ ܢܣܝܒܐ. ܒܗܿܝ ܕܠܐܢܛܝܦܣܝܣ", "ܘܣܩܘ̈ܒܠܝܐ ܘܠܘܬ ܡܕܡ ܘܓܠܝܙܘܬܐ ܘܩܢܝܘܬܐ ܚܒܫܐ. ܘܩܛܦܛܝܩܝܐ ܘܐܦܘܦܛܝܩܝܐ ܐܡܝܪܐ ܕܬܬܦܪܫ", "ܐܢܛܝܦܣܝܣ ܡܢ ܗܠܝܢ ܐܚܪ̈ܢܝܬܐ ܘܒܚܝܠܐ ܬܘܒ ܘܒܡܥܒܕܢܘܬܐ ܐܡܝܪܐ. ܒܗܿܝ ܕܐܝܬ ܣܘܥܪ̈ܢܐ", "ܕܐܦܢ ܠܘ ܒܡܥܒܕܢܘܬܐ ܐܠܐ ܒܚܝܠܐ ܐܢܘܢ ܕܐܢܛܝܦܛܝ̈ܩܝܐ ܐܝܟ ܙܘܓܐ ܘܐܦܙܓܐ. ܗܢܘ ܕܝܢ ܠܐ", "ܙܘܓܐ ܕܐܝܬܘܗܝ ܒܗ ܙܘܓܐ ܒܚܝܠܐ ܐܢܛܝܦܛܝܩܝܐ. ܗܘ ܗܟܘܬ ܘܠܐ ܐܦܙܓܐ ܕܐܝܬܘܗܝ ܒܗ ܐܦܙܓܐ", "ܒܚܝܠܐ ܐܢܛܝܦܛܝܩܝܐ. ܘܒܟܝܢܐ ܬܘܒ ܐܡܝܪܐ ܒܗܿܝ ܕܐܝܬ ܬܪܝܢ ܣܘܥܪ̈ܢܐ ܕܒܓܕܫܐ ܘܠܘ ܒܟܝܢܐ", "ܐܢܛܝܦܣܝܣ ܥܒܕܝܢ ܐܝܟ ܚܝܘܬܐ ܘܠܐ ܓܘܫܡܐ. ܕܓܘܫܡܐ ܓܝܪ ܒܗܿܝ ܕܓܘܢܝ ܡܢ ܚܝܘܬܐ", "ܒܡܬܬܪܝܡܢܘܬܗ ܐܦ ܗܝ ܡܬܬܪܝܡܐ. ܘܡܛܠ ܗܕܐ ܠܐ ܡܨܝܐ ܕܐܟܚܕܐ ܢܫܪܘܢ: ܗ̄: ܚܝܘܬܐ ܘܠܐ", "ܓܘܫܡܐ. ܘܩܪܝܚܐܝܬ ܬܘܒ ܐܘ ܠܘ ܩܪܝܚܐܝܬ ܐܡܝܪܐ. ܒܗܿܝ ܕܒܐܠܨܝܐ ܡܢ ܘܒܟܠܝܐ ܘܒܡܬܡܨܝܢܐ", "ܕܒܙܒܢܐ ܕܩܐܡ ܘܕܥܒܪ ܒܠܚܘܕ. ܫܪܪܐ ܘܕܓܠܘܬܐ ܩܪܝܚܐܝܬ ܡܬܦܪܫܝܢ. ܒܙܒܢܐ ܕܝܢ ܕܥܬܝܕ", "ܠܡܬܡܨܝܢܐ ܘܠܐ ܫܪܪܐ ܐܦܠܐ ܕܓܠܘܬܐ ܩܪܝܚܐܝܬ ܡܬܒܕܩܝܢ.", "ܢܘܗܪܐ ܥܠ ܩܢܘ̈ܢܐ ܕܐܢܛܝܦܣܝܣ", "ܥܠ ܩܢܘ̈ܢܐ ܡܕܡ ܣܢܝܩܐ ܐܢܛܝܦܣܝܣ ܕܬܗܘܐ. ܗܢܘܢ ܐܝܠܝܢ ܕܐܢ ܡܬܬܗܡܝܢ", "ܡܣܬܪܚ ܠܗ ܐܟܣܝܘܡܐ ܕܝܠܗܿ: ܘܗܠܝܢ ܡܢ ܬܠܬܐ. ܗܝܟܕܗܝܝܘܬܐ ܡܢ ܕܗܿܘ ܕܣܝܡ. ܘܗܝܟܕܗܝܝܘܬܐ", "ܕܗܿܘ ܕܡܬܩܛܪܓ. ܘܗܝܟܕܗܝܝܘܬܐ ܕܙܒܢܐ. ܘܒܗܝܟܕܗܝܝܘܬܐ ܡܢ ܕܗܿܘ ܕܣܝܡ. ܘܗܝܟܕܗܝܝܘܬܐ", "ܕܟܘܠܐ ܘܡܢܬܐ. ܘܗܝܟܕܗܝܝܘܬܐ ܕܬܚܘܡܐ ܡܬܚܒ̈ܫܢ. ܗܢܝܢ ܕܒܫܘܚܠܦܗܝܢ ܐܦ ܗܝܟܕܗܝܝܘܬܐ ܐܦ", "ܗܝܟܕܗܝܝܘܬܐ ܕܗܿܘ ܕܣܝܡ ܡܫܬܚܠܦܐ. ܒܗܝܟܕܗܝܝܘܬܐ ܕܝܢ ܕܗܿܘ ܕܡܬܩܛܪܓ. ܘܗܝܟܕܗܝܝܘܬܐ", "ܕܐܬܪܐ. ܘܗܝܟܕܗܝܝܘܬܐ ܕܦܘܚܡܐ. ܘܗܝܟܕܗܝܝܘܬܐ ܕܚܝܠܐ ܘܕܡܥܒܕܢܘܬܐ ܡܬܚܒ̈ܫܢ. ܒܗܿܝ ܕܒܗܿ", "ܒܕܡܘܬܐ ܒܫܘܚܠܦܗܝܢ ܐܦ ܗܝܟܕܗܝܝܘܬܐ ܕܗܿܘ ܕܡܬܩܛܪܓ ܡܫܬܚܠܦܐ. ܘܗܟܢܐ ܐܚܪ̈ܝܐ ܠܩܢܘ̈ܢܐ", "ܬܡܢܝܐ ܕܩܕܡ̈ܝܐ. ܒܬܠܬܐ ܠܚܘܕ ܐܥܠܘ ܚܒܫܘ. ܐܚܪ̈ܢܐ ܕܝܢ ܡܢ ܗܿܢܘܢ ܕܒܕܪ̈ܝܢ: ܚܕ ܩܢܘܢܐ", "ܕܣܦܩ ܠܡܛܪ ܒܢܛܝܪܘܬܗ ܐܟܣܝܘܡܐ ܕܐܢܛܝܦܣܝܣ ܩܦܣܘ ܣܡܘ ܘܐܡܪܘ. ܕܟܕ ܠܐܚܝܢܘܬܐ ܕܐܝܬ ܠܗܿܘ", "ܕܡܬܩܛܪܓ ܠܘܬ ܗܿܘ ܕܣܝܡ ܒܩܛܦܣܝܣ ܬܪܝܡ ܐܦܘܦܣܝܣ. ܒܘܠܒܠܐ ܘܠܐ ܚܕ ܐܝܬ ܠܡܓܕܫ", "ܒܐܢܛܝܦܣܝܣ. ܘܗܠܝܢ ܩܢܘ̈ܢܐ ܣܦܩܝܢ ܒܐܢܛܝܦܛܝܩܝܘܬܐ ܕܦܪܘܛܣܝܣ ܕܟܠ ܚܕ ܒܗܿܢܝܢ ܕܝܢ ܕܟܘܠܐ", "ܐܘܟܝܬ ܒܦܪܘܣܕܝܘܪܝܣܡܘܢܝܬܐ ܥܠ ܩܢܘܢܐ ܐܚܪܢܐ ܣܢܝܩܐ ܐܢܛܝܦܣܝܣ ܠܘܬ ܗܿܝ ܕܬܗܘܐ: ܗ̄:", "ܡܫܚܠܦܘܬܐ ܕܒܟܡܝܘܬܐ ܕܠܩܛܦܣܝܣ ܡܢ ܟܠܢܝܬܐ. ܐܦܘܦܣܝܣ ܡܢܬܝܬܐ ܬܗܘܐ ܐܢܛܝܦܣܝܣ. ܒܗܿܝ", "ܕܗܠܝܢ ܟܠܢܝ̈ܬܐ ܐܟܚܕܐ ܒܗܘܠܐ ܕܡܬܡܨܝܢܐ ܘܒܦܪ̈ܘܛܣܝܣ ܗܿܢܝܢ ܕܗܿܘ ܕܣܝܡ ܐܝܬ ܠܗܝܢ ܕܓܘܢܝ", "ܡܢ ܗܿܘ ܕܡܬܩܛܪܓ. ܡܨ̈ܝܢ ܠܡܕܓܠܘ. ܒܗܿ ܒܕܡܘܬܐ ܘܠܩܛܦܣܝܣ ܡܢܬܝܬܐ ܐܦܘܦܣܝܣ ܟܠܢܝܬܐ.", "ܒܗܿܝ ܕܗܠܝܢ ܡܢ̈ܬܝܬܐ ܐܟܚܕܐ ܒܗܘܠܐ ܡܬܡܨܝܢܝܬܐ ܡܫܪ̈ܢ. ܘܗܿܢܝܢ ܟܠܢ̈ܝܬܐ ܣܩܘܒ̈ܠܝܐ", "ܪܘܪ̈ܒܐ ܐܬܟܢ̈ܝܝܢ. ܒܗܿܝ ܕܐܟܘܬܗܘܢ ܠܐ ܡܬܘܡ ܐܟܚܕܐ ܡܨ̈ܝܢ ܠܡܫܪܘ. ܡܨ̈ܝܢ ܕܝܢ ܐܟܚܕܐ", "ܢܕܓ̈ܠܢ. ܗܠܝܢ ܕܝܢ ܡܢ̈ܬܝܬܐ ܕܬܚܝܬ ܣܩܘܒ̈ܠܝܐ ܐܬܩܪ̈ܝܝܢ. ܒܗܿܝ ܕܠܘܬ ܗܿܢܝܢ ܡܬܥ̈ܠܝܢ.", "ܐܢܛܝܦܣܝܣ ܡܢ ܕܩܛܦܣܝܣ ܗܿܝ ܦܫܝܛܬܐ ܓܘܢܝܬܐ ܠܘ ܐܦܘܦܣܝܣ ܦܫܝܛܬܐ ܓܘܢܝܬܐ ܐܝܬܝܗܿ. ܒܗܿܝ", "ܕܐܝܟ ܕܐܬܐܡܪܬ ܡܨܝܐ ܕܐܟܚܕܐ ܢܫܪ̈ܢ ܒܕܠܐ ܡܬܚܡܐ ܒܚܕܐ ܡܢܗܝܢ ܐܡܝܢܘܬܐ ܐܘ ܙܒܢܐ ܡܕܡ.", "ܐܠܐ ܐܦܘܦܣܝܣ ܐܡܝܢܬܐ ܒܗܿܝ ܕܗܝ ܗܕܐ ܡܕܠܩܒܘ ܡܕܠܩܒܐ ܠܩܛܦܣܝܣ ܕܐܡܝܢܐ ܘܕܠܐ ܐܡܝܢܐ: ܗ̄:", "ܠܗܿܝ ܕܟܠ ܒܝܬ ܐܠܦ ܦܫܝܛܐܝܬ ܗܿܝ ܠܐ ܟܠ ܒܝܬ ܐܠܦ ܐܡܝܢܐܝܬ ܘܠܗܿܝ ܕܘܠܐ ܚܕ ܦܫܝܛܐܝܬ ܗܿܝ", "ܕܡܕܡ ܐܡܝܢܐܝܬ. ܘܐܢܛܝܦܣܝܣ ܕܗܿܝ ܕܐܡܪܐ ܫܟܝܚܘܬܢܐܝܬ ܟܠ ܒܝܬ ܐܠܦ. ܗܿܝ ܕܐܡܪܐ ܠܘ", "ܫܟܝܚܘܬܢܐܝܬ ܟܠ ܒܝܬ ܐܠܦ. ܐܠܐ ܐܘ ܐܡܝܢܐܝܬܡܕܡ ܒܝܬ ܐܠܦ. ܐܘ ܐܡܝܢܐܝܬ ܠܘ ܟܠ ܒܝܬ ܐܠܦ.", "ܒܗܿܝ ܕܩܛܦܣܝܣ ܗܿܝ ܟܕ ܠܐ ܐܡܝܢܘܬܐ ܕܩܘܛܪܓܐ. ܐܠܐ ܕܒܙܒܢܐ ܡܕܡ ܡܫܘܕܥܐ ܐܢ ܡܕܓܠܐ ܐܢܢܩܝ", "ܕܬܫܪ ܐܦܘܦܣܝܣ ܐܡܝܢܬܐ ܐܘ ܐܢ ܬܫܪ: ܗ̄: ܗܿܝ ܣܝܘܡܬܐ ܠܐ ܐܡܝܢܬܐ. ܐܢܢܩܝ ܕܬܕܓܠ ܐܦܘܦܣܝܣ", "ܐܡܝܢܬܐ. ܒܗܿ ܒܕܡܘܬܐ ܘܠܗܿܝ ܕܐܡܪܐ ܫܟܝܚܝܘܬܢܐܝܬ ܡܕܡ ܒܝܬ ܐܠܦ. ܐܢܛܝܦܣܝܣ ܗܿܝ ܕܐܡܪܐ", "ܠܘ ܫܟܝܚܝܘܬܢܐܝܬ ܡܕܡ ܒܝܬ ܐܠܦ. ܐܠܐ ܐܡܝܢܐܝܬ ܟܠ. ܐܘ ܐܡܝܢܐܝܬ ܘܠܐ ܚܕ ܒܗܿ ܒܕܡܘܬܐ", "ܘܐܢܛܝܦܣܝܣ ܕܗܿܝ ܕܐܡܪܐ ܡܢ ܐܠܨ̈ܝܬܐ ܗܿܝ ܕܐܡܪܐ ܠܘ ܡܢ ܐܠܨ̈ܝܬܐ. ܘܠܗܿܝ ܕܡܨܝܐ ܗܿܝ ܕܠܐ", "ܡܨܝܐ. ܘܠܗܿܝ ܕܟܠܝܐ ܗܿܝ ܕܠܐ ܟܠܝܐ.", "ܬܐܘܪܝܐ ܕܥܠ ܗܦܘܟܝܐ ܕܦܪܘܛܣܝܣ", "ܘܗܦܘܟܝܐ ܡܢ ܕܦܪܘܛܣܝܣ ܐܝܬܘܗܝ ܡܫܬܚܠܦܢܘܬܐ ܕܟܠ ܚܕ ܡܢ ܬܚܘ̈ܡܐ. ܗܿܘ", "ܕܣܝܡ ܐܡܪ ܐ̱ܢܐ ܘܗܿܘ ܕܡܬܩܛܪܓ ܒܚܕ̈ܕܐ. ܥܡ ܢܛܝܪܘܬܗܿ ܕܐܝܢܝܘܬܐ ܘܕܫܪܪܐ ܘܦܪ̈ܘܛܣܝܣ ܡܢ", "ܩܛܦܛܝ̈ܩܝܬܐ ܦܫܝ̈ܛܬܐ ܟܝܬ ܘܐܢܢܩܝ̈ܬܐ ܣܛܪ ܡܢ ܗܠܝܢ ܡܬܡܨܝ̈ܢܝܬܐ. ܟܠܢ̈ܝܬܐ ܢܗܘ̈ܝܢ ܐܘ", "ܡܢ̈ܬܝܬܐ. ܒܟܡܝܘܬܐ ܡܢ ܠܡܢ̈ܬܝܬܐ ܗܦܟ̈ܢ. ܒܗܿܝ ܕܡܨܝܐ ܕܗܿܘ ܕܡܬܩܛܪܓ ܓܘܢܝ ܡܢ ܗܿܘ ܕܣܝܡ", "ܢܗܘܐ. ܘܒܕܓܘܢ ܠܐ ܡܨܝܐ ܕܥܠ ܟܠܗ ܗܿܘ ܕܡܬܩܛܪܓ ܗܿܘ ܕܣܝܡ ܢܗܦܘܟ ܢܬܩܛܪܓ. ܐܟܙܢܐ ܕܒܪܢܫܐ", "ܘܚܝܘܬܐ. ܒܐܝܢܝܘܬܐ ܕܝܢ ܠܦܫܝܛܬܐ ܓܘܢܝܬܐ. ܒܗܿܝ ܕܐܢ ܗܕܐ ܠܐ ܡܫܪܐ ܡܫܪܐ ܐܢܛܝܦܣܝܣ", "ܕܝܠܗܿ ܕܐܝܬܝܗܿ ܐܦܘܦܣܝܣ ܐܡܝܢܬܐ ܟܠܢܝܬܐ ܘܗܦܟܐ ܐܝܟ ܢܦܫܗܿ ܐܝܟ ܕܡܬܚܘܝܐ ܘܡܢ ܗܪܟܐ", "ܐܠܨܐ ܐܟܚܕܢܝܘܬ ܫܪܪܐ ܕܐܢܛܝܦܣܝܣ ܗܿܝ ܕܫܟܝܪܐ. ܐܝܟ ܗܿܝ ܕܢܐܡܪ ܟܠ ܒܪܢܫܐ ܚܝܘܬܐ. ܐܝܟܢ", "ܕܗܘ. ܣܛܪ ܡܢ ܗܠܝܢ ܡܬܡܨ̈ܝܢܝܬܐ. ܡܕܝܢ ܡܕܡ ܚܝܘܬܐ ܒܪܢܫܐ ܒܦܫܝܛܘܬܐ ܓܘܢܝܬܐ. ܘܐܠܐ", "ܫܪܝܪܐ ܐܢܛܝܦܣܝܣ ܕܝܠܗܿ ܕܐܡܪܐ ܘܠܐ ܚܕܐ ܚܝܘܬܐ ܒܪܢܫܐ ܐܡܝܢܐܝܬ ܘܗܦܟܐ ܐܝܟ ܢܦܫܗܿ. ܟܐܡܬ", "ܘܠܐ ܚܕ ܒܪܢܫܐ ܚܝܘܬܐ ܐܡܝܢܐܝܬ. ܘܐܝܬܘܗܝ ܗܘܐ ܟܠ ܒܪܢܫܐ ܚܝܘܬܐ ܒܦܫܝܛܘܬܐ ܓܘܢܝܬܐ ܗܿܝ", "ܕܫܟܝܪܐ. ܘܡܬܚܘܝܐ ܬܘܒ ܫܪܝܪܘܬ ܗܦܘܟܝܐ ܗܢܐ. ܘܒܙܢܐ ܗܿܘ ܡܪܝܡܢܐ ܕܡܕܡ ܡܢ ܝܬܗ ܗܿܝ", "ܕܫܟܝܪܐ. ܐܡܪܝܢܢ ܓܝܪ ܟܠ ܒܪܢܫܐ ܚܝܘܬܐ. ܡܕܝܢ ܡܕܡ ܚܝܘܬܐ ܒܪܢܫܐ ܒܦܫܝܛܘܬܐ ܓܘܢܝܬܐ.", "ܘܐܠܐ ܫܪܝܪܐ ܐܢܛܝܦܣܝܣ ܕܝܠܗܿ ܗܿܝ ܕܐܡܪܐ ܕܘܠܐ ܚܕܐ ܚܝܘܬܐ ܒܪܢܫܐ ܐܡܢܐܝܬ. ܘܐܝܬܘܗܝ ܗܘܐ", "ܟܠ ܒܪܢܫܐ ܚܝܘܬܐ. ܡܬܟܢܫܐ ܕܘܠܐ ܚܕ ܒܪܢܫܐ ܒܪܢܫܐ ܗܿܝ ܕܫܟܝܪܐ. ܘܩܛܦܛܝܩ̈ܝܬܐ ܬܘܒ", "ܡܬܡܨܝ̈ܢܝܬܐ ܬܪ̈ܬܝܗܝܢ ܒܗܿ ܒܕܡܘܬܐ ܒܟܡܝܘܬܐ ܡܢ ܠܡܢܬܝܬܐ ܗܦܟ̈ܢ ܐܝܟ ܕܐܬܐܡܪܬ.", "ܘܒܐܝܢܝܘܬܐ ܠܡܬܡܨܝܢܝܬܐ ܓܘܢܝܬܐ. ܘܐܠܐ ܡܫܪܐ ܐܢܛܝܦܣܝܣ ܕܗܕܐ ܕܐܝܬܝܗܿ ܐܦܘܦܣܝܣ ܟܠܢܝܬܐ", "ܐܢܢܩܝܬܐ ܘܗܦܟܐ ܐܝܟ ܢܦܫܗܿ ܘܡܬܟܢ̈ܫܢ ܫܟܝܪ̈ܘܬܐ ܕܐܬܐܡܪ̈ܝܢ. ܘܐܢܢܩܝ̈ܬܐ ܡܢ ܩܛܦܛܝܩ̈ܝܬܐ", "ܠܐ ܗܦܟ̈ܢ ܐܢܢܩܝ̈ܬܐ. ܐܦܠܐ ܐܡܝ̈ܢܬܐ ܐܡܝ̈ܢܬܐ ܒܗܿܝ ܕܐܝܬ ܐܡܬܝ ܕܗܿܘ ܕܣܝܡ ܕܝܠܝܬܐ ܬܗܘܐ", "ܕܗܿܘ ܕܡܬܩܛܪܓ ܕܠܗ ܒܠܚܘܕܘܗܝ ܘܠܘ ܠܟܠܗ ܢܩܦܐ. ܒܕܓܘܢ ܗܿܘ ܕܡܬܩܛܪܓ ܐܢܢܩܐܝܬ ܘܐܡܝܢܐܝܬ", "ܥܠܘܗܝ ܡܬܩܛܪܓ. ܗܿܘ ܕܝܢ ܥܠ ܗܿܘ ܠܘ ܐܢܢܩܐܝܬ ܐܘ ܐܡܝܢܐܝܬ. ܐܝܟ ܗܿܝ ܕܢܐܡܪ. ܕܡܢ ܐܢܢܩܝ", "ܟܠ ܐܣܝܐ ܒܪܢܫܐ. ܘܠܐ ܫܪܝܪܐ ܗܿܝ ܕܢܗܦܟ ܘܢܐܡܪ ܕܡܢ ܐܢܢܩܝ ܚܕ ܒܪܢܫܐ ܐܣܝܐ. ܒܗܿ ܒܕܡܘܬܐ", "ܘܡܬܡܨܝܢܝܬܐ ܕܝܠܢܝܬܐ ܠܐ ܡܨܝܐ ܕܥܠ ܢܦܫܗܿ ܬܗܦܘܟ. ܡܢ ܩܨ ܗܿܝ ܕܐܬܐܡܪܬ: ܗ̄: ܕܡܨܝܐ", "ܕܢܐܡܪ ܕܡܬܡܨܝܢܐܝܬ ܒܪܢܫܐ ܐܣܝܐ ܐܝܬܘܗܝ. ܘܠܐ ܡܨܝܐ ܠܡܐܡܪ ܕܡܬܡܨܝܢܐܝܬ ܐܣܝܐ ܒܪܢܫܐ", "ܐܝܬܘܗܝ. ܒܗܿܝ ܕܡܢ ܐܢܢܩܝ ܐܝܬܘܗܝ. ܘܡܬܡܨܝܢܝܬܐ ܡܢ ܓܘܢܝܬܐ ܥܠ ܢܦܫܗܿ ܗܦܟܐ. ܒܗܿܝ ܕܐܝܬ", "ܐܡܬܝ ܕܐܢܢܩܝܬܐ ܬܗܦܘܟ. ܟܐܡܬ ܠܡ ܟܕ ܒܪܢܫܐ ܢܗܘܐ ܗܿܘ ܕܣܝܡ ܘܐܣܝܐ ܗܿܘ ܕܡܬܩܛܪܓ. ܘܐܝܬ", "ܬܘܒ ܐܡܬܝ ܕܡܬܡܨܝܢܝܬܐ ܕܝܠܢܝܬܐ ܬܗܦܘܟ. ܟܐܡܬ ܟܕ ܐܣܝܐ ܢܗܘܐ ܗܿܘ ܕܣܝܡ ܠܒܪܢܫܐ. ܘܗܿܝ", "ܕܚܒܫܐ ܠܬܪ̈ܬܝܗܝܢ ܗܿܝ ܡܬܡܨܝܢܝܬܐ ܗܝ ܓܘܢܝܬܐ. ܘܗܠܝܢ ܡܢ ܗܿܢܝܢ ܩܛܦܛܝܩ̈ܝܬܐ. ܗܿܢܝܢ", "ܕܝܢ ܐܦܘܦܛܝ̈ܩܝܬܐ ܡܢ̈ܬܝܬܐ ܡܢܗܝܢ ܘܠܐ ܣܟ ܗܦܟ̈ܢ. ܒܗܿܝ ܕܡܨܝܐ ܕܗܿܘ ܕܡܬܩܛܪܓ ܕܝܠܢܝܐ", "ܛܒ ܡܢ ܗܿܘ ܕܣܝܡ ܢܗܘܐ. ܘܠܐ ܡܨܝܐ ܕܓܘܢܝܐ ܢܬܬܪܝܡ ܡܢ ܕܝܠܢܝܐ ܐܝܟܡܐ ܕܕܝܠܢܝܐ ܡܢ", "ܓܘܢܝܐ. ܘܐܠܐ ܒܛܠܬ ܠܗܿ ܕܝܠܢܝܘܬܐ ܟܠܢܐܝܬ ܐܝܟ ܗܿܝ ܕܢܐܡܪ ܕܠܘ ܟܠ ܒܪܢܫܐ ܐܣܝܐ. ܘܠܐ", "ܫܪܝܪܐ ܕܢܐܡܪ ܕܠܘ ܟܠ ܐܣܝܐ ܒܪܢܫܐ. ܒܕ ܡܢ ܐܢܢܩܝ ܟܠ ܐܝܬܘܗܝ. ܐܦܘܦܛܝܩ̈ܝܬܐ ܕܝܢ", "ܟܠܢܝ̈ܬܐ. ܗܿܢܝܢ ܡܢ ܦܫܝ̈ܛܬܐ ܘܡܬܡܨܝ̈ܢܝܬܐ ܘܙܒܢ̈ܝܬܐ ܡܐܠܘܢ ܕܝܢ ܟܠܗܝܢ ܗܿܢܝܢ ܕܠܘ", "ܐܡܝܢܬ ܩܘܛܪܓܐ ܐܝܬܝ̈ܗܝܢ ܘܠܐ ܣܟ ܗܦܟ̈ܢ. ܒܗܿܝ ܕܡܫܪܐ ܗܿܝ ܕܘܠܐ ܚܕ ܒܪܢܫܐ ܟܬܘܒܐ ܐܘ", "ܣܝܘܩܐ: ܗ̄: ܠܘ ܐܡܝܢܐܝܬ. ܘܠܐ ܡܫܪܐ ܗܿܝ ܕܘܠܐ ܚܕ ܟܬܘܒܐ ܐܘ ܣܝܘܩܐ ܒܪܢܫܐ ܠܘ ܐܡܝܢܐܝܬ.", "ܒܗܿܝ ܕܡܢ ܐܢܢܩܝ ܟܠ ܟܬܘܒܐ ܘܡܕܡ ܣܝܘܩܐ ܒܪܢܫܐ ܐܡܝܢܐܝܬ. ܗܿܢܝܢ ܕܝܢ ܐܢܢܩ̈ܝܬܐ", "ܘܐܡܝ̈ܢܬܐ ܐܝܟ ܢܦܫܗܝܢ ܗܦܟ̈ܢ. ܘܐܠܐ ܓܕܫܐ ܡܬܬܪܝܡܢܘܬܐ ܕܡܕܡ ܡܢ ܝܬܗ ܗܿܝ ܕܫܟܝܪܐ. ܕܐܝܟ", "ܐܝܟܢ ܗܿܝ ܡܢ ܓܝܪ ܕܐܡܪܐ ܕܘܠܐ ܚܕ ܡܬܬܙܝܥܢܐ ܫܠܝܐ ܟܕ ܡܬܬܙܝܥ. ܗܦܟܐ ܠܗܿܝ ܕܘܠܐ ܚܕ", "ܫܠܝܐ ܡܬܬܙܝܥܢܐ ܟܕ ܫܠܐ ܘܐܠܐ ܫܪܝܪܐ ܐܢܛܝܦܣܝܣ ܕܐܡܪܐ ܕܡܕܡ ܫܠܝܐ ܡܬܬܙܝܥܢܐ ܟܕ ܫܠܐ.", "ܘܐܝܬܘܗܝ ܗܘܐ ܘܠܐ ܚܕ ܡܬܬܙܝܥܢܐ ܫܠܝܐ ܟܕ ܡܬܬܙܝܥ. ܘܡܬܟܢܫܐ ܕܡܕܡ ܫܠܝܐ ܠܘ ܫܠܝܐ ܟܕ", "ܫܠܐ. ܐܘ ܠܘ ܟܠ ܫܠܝܐ ܫܠܝܐ ܟܕ ܫܠܐ. ܗܿܝ ܕܫܟܝܪܐ. ܘܡܬܚܘܝܐ ܬܘܒ ܡܪܢܝܘܬܗ ܕܗܦܘܟܝܐ ܗܢܐ.", "ܘܒܙܢܐ ܕܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ. ܐܝܟ ܗܿܝ ܕܢܐܡܪ ܕܗܿܝ ܕܐܡܪܐ ܡܢ ܐܢܢܩܝ ܐܘ", "ܐܡܝܢܐܝܬ ܘܠܐ ܚܕ ܒܪܢܫܐ ܟܐܦܐ. ܗܦܟܐ ܠܗܿܝ ܕܡܢ ܐܢܢܩܝ. ܐܘ ܐܡܝܢܐܝܬ ܘܠܐ ܚܕܐ ܟܐܦܐ", "ܒܪܢܫܐ. ܘܐܠܐ ܫܪܝܪܐ ܐܢܛܝܦܣܝܣ ܗܿܝ ܕܐܡܪܐ ܕܡܕܡ ܟܐܦܐ ܒܪܢܫܐ ܡܬܡܨܝܢܐܝܬ ܐܘ ܦܫܝܛܐܝܬ.", "ܘܗܦܟܐ ܥܠ ܢܦܫܗܿ ܕܡܕܡ ܒܪܢܫܐ ܟܐܦܐ ܡܬܡܨܝܢܐܝܬ ܐܘ ܦܫܝܛܐܝܬ. ܘܐܝܬܘܗܝ ܗܘܐ ܘܠܐ ܚܕ", "ܒܪܢܫܐ ܟܐܦܐ ܐܢܢܩܐܝܬ. ܐܘ ܐܡܝܢܐܝܬ ܗܿܝ ܕܫܟܝܪܐ. ܘܠܙܢܐ ܡܢ ܕܗܿܝ ܕܟܠܝܐ ܐܝܟ ܐܢܢܩܝܬܐ", "ܐܫܬܘܕܥܝܗܝ ܒܗܿܝ ܕܠܘ ܡܕܡ ܗܘ ܐ̱ܚܪܝܢ ܣܘܟܠܗ ܐܠܐ ܕܡܢ ܐܢܢܩܝ ܠܐ ܬܗܘܐ.", "ܩܦܠܐܘܢ ܬܠܝܬܝܐ", "ܥܠ ܪܘܟܒܐ ܬܪܝܢܐ ܕܡܫܬܪܪܢܘܬܐ", "ܢܘܗܪܐ ܕܣܘܠܘܓܝܣܡܘܣ ܘܡܢܘ̈ܬܗ", "ܘܙܕܩ ܠܡܕܥ ܕܗܝܡܢܘܬܐ ܡܢ ܐܝܟܢ ܕܗܘ ܟܐܡܬ ܒܙܢܐ ܡܪܢܝܐ ܐܘ ܠܘ ܡܪܢܝܐ ܒܝܕ", "ܡܐܡܪܐ ܡܕܡ ܗܘܝܐ ܕܡܢ ܡܐܡܪ̈ܐ ܡܪܟܒ. ܘܡܟܢ ܕܢܦܝܣ ܥܠ ܟܠ ܒܥܬܐ ܐܝܕܐ ܕܗܝ. ܘܟܕ ܗܘ ܗܢܐ", "ܣܓܝܐܝܢ ܦܘܠܓ̈ܘܗܝ ܒܣܘܠܘܓܝܣܡܘܣ ܒܠܚܘܕ ܡܟܢ ܫܪܪܐ ܠܡܬܒܕܩܘ ܡܪܢܐܝܬ. ܘܟܕ ܠܗܢܐ ܡܢ ܐܝܟ", "ܕܡܨܝܐ ܣܥܪܝܢܢ. ܐܝܛܐ ܐܦ ܠܗܿܢܘܢ ܗܠܘܟܐܝܬ ܢܥܗܕ.", "ܘܣܘܠܘܓܝܣܡܘܣ ܡܢ ܐܝܬܘܗܝ ܡܐܡܪܐ ܕܡܪܟܒ ܡܢ ܦܪ̈ܘܛܣܝܣ ܗܢܝܢ ܕܟܕ", "ܡܬܬܫ̈ܠܡܢ. ܡܐܡܪܐ ܐܚܪܢܐ ܟܝܢܐܝܬ ܠܗ ܢܩܦ. ܘܪܘܟܒܐ ܕܡܢ ܦܪ̈ܘܛܣܝܣ ܦܪܫ ܠܣܘܠܘܓܝܣܡܘܣ ܡܢ", "ܦܪܘܛܣܝܣ ܗܿܝ ܚܕܐ ܕܢܩܦܐ ܠܫܪܝܪܘܬܗܿ ܫܪܝܪܘܬ ܗܦܘܟܝܗܿ. ܘܕܓܠܘܬܐ ܕܐܢܛܝܦܣܝܣ ܕܝܠܗܿ.", "ܘܕܟܕ ܡܬܬܫ̈ܠܡܢ ܐܡܝܪܐ ܒܗܿܝ ܕܠܐ ܐܠܨܐ ܕܒܟܝܢܗܝܢ ܫܪܝܪ̈ܬܐ ܢܗܘ̈ܝܢ ܦܪ̈ܘܛܣܝܣ. ܐܝܛܐ", "ܡܢܗܝܢ ܫܪܪܐ ܢܬܟܢܫ. ܐܠܐ ܘܡܨܝܐ ܕܟܕ ܠܐ ܫܪܝܪ̈ܢ ܘܐܝܟ ܫܪܝܪ̈ܬܐ ܡܬܢܣ̈ܒܢ ܡܢ ܐܢܢܩܝ", "ܡܢܗܝܢ ܡܕܡ ܐܚܪܢܐ ܢܬܟܢܫ ܫܪܝܪܐܝܬ. ܘܟܝܢܐܝܬ ܬܘܒ ܐܡܝܪܐ ܐܝܟ ܕܢܬܦܪܫ ܣܘܠܘܓܝܣܡܘܣ ܫܪܝܪܐ", "ܡܢ ܙܢܝ̈ܐ ܗܿܢܘܢ ܠܐ ܡܟܢ̈ܫܢܐ ܕܡܢ ܩܨ ܟܝܢܐ ܕܗܘ̈ܠܐܣ ܘܠܘ ܟܝܢܐ ܕܣܘܠܘܓܝܣܡܘܣ ܫܪܪܐ", "ܡܟܢܫܝܢ.", "ܢܘܗܪܐ: ܘܦܪܘܛܣܝܣ ܡܢ ܟܕ ܡܢܬܐ ܬܗܘܐ ܕܣܘܠܘܓܝܣܡܘܣ ܡܢܘ̈ܬܗܿ ܗܿܢܝܢ", "ܟܝܢ̈ܝܬܐ ܕܠܗܝܢ ܡܫܬܪܝܐ ܬܚܘ̈ܡܐ ܡܬܟܢ̈ܝܢ. ܘܟܝܢ̈ܝܬܐ ܐܡܝܪܐ ܒܗܿܝ ܕܦܪܘܣܕܝܘܪܝܣܡܘܣ ܘܙܢܐ", "ܘܐܣܪܐ ܠܘ ܡܢ̈ܘܬܐ ܟܝܢ̈ܝܬܐ ܕܦܪܘܛܣܝܣ. ܒܕܓܘܢ ܟܠ ܒܝܬ ܓܡܠ. ܘܟܠ ܓܡܠ ܐܠܦ. ܬܪܬܝܢ ܐܢܝܢ", "ܦܪ̈ܘܛܣܝܣ. ܘܒܝܬ ܘܓܡܠ ܘܐܠܦ ܬܚܘ̈ܡܐ. ܘܟܢܘܫܝܗܘܢ ܣܘܠܘܓܝܣܡܘܣ. ܘܗܿܘ ܕܠܗܘܢ ܢܩܦ", "ܕܐܝܬܘܗܝ ܟܠ ܒܝܬ ܐܠܦ ܣܘܢܦܪܝܣܡܐ. ܘܗܘ ܣܘܠܘܓܝܣܡܘܣ ܐܘ ܣܘܢܢܘܕܝܩܝܐ ܐܝܬܘܗܝ. ܐܢܗܘ", "ܕܒܚܝܠܐ ܐܝܬ ܠܗ ܗܘ ܒܗ ܠܣܘܢܦܪܝܣܡܐ. ܐܘ ܠܐܢܛܝܦܣܝܣ ܕܝܠܗ. ܐܝܟ ܗܢܐ ܕܐܬܐܡܪ ܐܘ ܬܢܝܝܐ.", "ܐܢ ܗܘ ܕܒܡܥܒܕܢܘܬܐ ܥܗܝܕ ܒܗ ܚܕ ܡܢܗܘܢ ܐܝܟ ܕܐܝܬ ܠܡܚܘܝܘ. ܘܒܣܘܢܢܘܕܝܩܝܐ ܡܢ ܬܚܘܡܐ ܗܿܘ", "ܕܐܟܚܕܐ ܒܬܪ̈ܬܝܗܝܢ ܦܪ̈ܘܛܣܝܣ ܡܫܬܟܚ ܬܚܘܡܐ ܡܨܥܝܐ ܡܬܟܢܐ. ܘܗܘ ܘܣܟܐ ܕܗܿܘ ܕܣܝܡ ܐܝܬܘܗܝ", "ܒܣܘܢܦܪܝܣܡܐ ܬܚܘܡܐ ܙܥܘܪܐ. ܘܦܪܘܛܣܝܣ ܕܒܗ ܗܘ ܦܪܘܛܣܝܣ ܙܥܘܪܬܐ. ܘܗܿܘ ܕܗܿܘ ܕܡܬܩܛܪܓ", "ܐܝܬܘܗܝ ܒܣܘܢܦܪܝܣܡܐ ܬܚܘܡܐ ܪܒܐ. ܘܦܪܘܛܣܝܣ ܕܒܗ ܦܪܘܛܣܝܣ ܪܒܬܐ. ܘܐܝܟܢܝܘܬ ܣܝܡܐ ܬܚܘܡܐ", "ܡܨܥܝܐ ܠܘܬ ܣܟ̈ܐ ܐܣܟܝܡܐ ܡܬܟܢܐ.", "ܦܘܠܓܐ: ܘܗܘ ܬܚܘܡܐ ܡܨܥܝܐ ܐܢ ܗܿܘ ܕܡܬܩܛܪܓ ܗܘ ܒܗܿܝ ܙܥܘܪܬܐ ܘܗܿܘ ܕܣܝܡ", "ܒܗܿܝ ܪܒܬܐ ܐܣܟܝܡܐ ܩܕܡܝܐ ܗܘ ܐܣܟܝܡܐ ܡܬܟܢܐ. ܒܗܿܝ ܕܡܚܘܝ ܒܝܬܗ ܐܝܬܘܗܝ. ܘܐܦ ܐܚܪ̈ܢܐ", "ܒܗ ܡܬܚܘܝܢ. ܐܢܕܝܢ ܒܗܦܟܐ ܗܘ ܕܗܢܐ ܗ̄ ܕܗܿܘ ܕܣܝܡ ܗܘ ܒܗܿܝ ܪܒܬܐ ܗܘ ܐܣܟܝܡܐ ܐܣܟܝܡܐ", "ܡܬܟܢܐ ܪܒܝܥܝܐ. ܘܒܗܿܝ ܕܛܒ ܡܒܥܕ ܡܢ ܟܝܢܐ ܡܢ ܩܕܡ̈ܝܐ ܠܐ ܐܫܬܘܝ ܠܥܘܗܕܢܐ. ܐܢܕܝܢ", "ܒܬܪ̈ܬܝܗܝܢ ܡܬܩܛܪܓ ܐܣܟܝܡܐ ܗܘ ܬܪܝܢܐ ܗܘ ܐܣܟܝܡܐ. ܐܢܕܝܢ ܒܬܪ̈ܬܝܗܝܢ ܣܝܡ ܐܣܟܝܡܐ ܗܘ", "ܬܠܝܬܝܐ. ܘܗܠܝܢ ܡܢ ܬܪܝܢ ܐܝܬ ܐܡܬܝ ܕܟܝ̈ܢܐ ܗܿܢܘܢ ܚܪ̈ܝܦܐ ܒܠܥܕ ܝܘܠܦܢܐ ܢܕܪܟܘܢ ܐܢܘܢ.", "ܘܡܛܠ ܕܠܘ ܐܝܟ ܕܐܬܝܐ ܡܟܢܫ̈ܢܐ ܗܿܘܝܢ ܗܢܘܢ ܐܣܟܝ̈ܡܐ. ܐܠܐ ܒܙܢ̈ܝܐ ܕܝܠܢ̈ܝܐ ܐܘܟܝܬ", "ܩܢܘ̈ܢܐ. ܘܩܢܘ̈ܢܐ ܡܢ ܓܘܢ̈ܝܐ ܠܐܪ̈ܒܥܬܝܗܘܢ. ܕܘܠܐ ܚܕ ܡܢܗܘܢ ܡܢ ܬܪܬܝܢ ܡܢܬܝ̈ܬܐ", "ܣܘܠܘܓܝܣܡܘܣ ܡܟܢܫܢܐ ܡܨܐ ܠܡܗܘܐ. ܐܦܠܐ ܡܢ ܙܥܘܪܬܐ ܐܦܘܦܛܝܩܝܬܐ ܘܪܒܬܐ ܡܢܬܝܬܐ ܐܦܠܐ ܡܢ", "ܬܪܬܝܢ ܐܦܘܦܛܝ̈ܩܝܬܐ.", "ܬܐܘܪܝܐ ܥܠ ܐܣܟܝܡܐ ܩܕܡܝܐ", "ܘܠܗܢܐ ܡܢ ܐܣܟܝܡܐ ܩܢܘ̈ܢܐ ܐܝܬ ܬܪܝܢ ܕܝܠܢ̈ܝܐ ܗ̄ ܩܛܦܛܝܩܝܘܬ ܗܿܝ", "ܙܥܘܪܬܐ. ܐܝܟܢܐ ܕܢܬܝܒܠ ܦܣܩܐ ܡܢ ܣܟܐ ܪܒܐ ܠܗܿܘ ܙܥܘܪܐ. ܕܬܪܝܢ ܕܝܢ ܟܠܢܝܘܬ ܗܿܝ ܪܒܬܐ.", "ܘܐܠܐ ܡܨܝܐ ܕܡܨܥܝܐ ܗܿܘ ܕܐܬܩܛܪܓ ܥܠ ܣܟܐ ܙܥܘܪܐ. ܠܘ ܗܘ ܟܕ ܗܘ ܐܝܬܘܗܝ ܗܿܘ ܕܥܠܘܗܝ ܣܟܐ", "ܗܿܘ ܪܒܐ ܐܬܩܛܪܓ. ܘܡܛܠ ܗܕܐ ܠܐ ܡܬܡܛܐ ܦܣܩܐ ܡܢ ܪܒܐ ܠܙܥܘܪܐ. ܘܐܢ ܒܕܘܟ ܡܟܢܫܢܐ ܢܗܘܐ", "ܐܣܟܝܡܐ ܗܢܐ ܒܙܢܐ ܐܝܢܐ ܕܠܐ ܢܛܝܪܝܢ ܒܗ ܩܢܘ̈ܢܐ ܗܿܠܝܢ ܠܘ ܡܪܢܐܝܬ ܙܕܩ ܠܡܕܢ ܟܘܢܫܗܘܢ.", "ܘܡܛܠ ܗܕܐ ܠܘ ܒܟܠ ܡܟܢ̈ܫܝܝ ܫܪܪܐ ܗܿܠܝܢ. ܡܟܢܫܝܢ ܕܝܢ ܠܦܘܬ ܟܝܢܐ ܕܗܘ̈ܠܐܣ ܕܡܬܟܝ̈ܢܢ.", "ܘܡܛܠ ܕܐܫܬܥܣܪ ܡܨܝܢ ܠܡܗܘܐ ܙܢܝ̈ܐ ܒܟܠ ܐܣܟܝܡܐ. ܐܝܟ ܕܬܒܥ ܡܢܝܢܐ ܦܪܘܣܕܝܘܪܝܣܡܘܢܝܐ. ܟܕ", "ܩܢܘ̈ܢܐ ܗܿܠܝܢ ܬܪܝܢܐ ܡܬܢܛܪܝܢ. ܐܪܒܥܐ ܒܠܚܘܕ ܫܪܟܝܢ ܒܗ ܙܢܝ̈ܐ ܡܟܢܫ̈ܢܐ. ܒܗܿܝ ܕܩܛܦܣܝܣ", "ܟܠܢܝܬܐ ܥܡ ܗܿܢܝܢ ܬܪܬܝܢ ܟܠܢܝ̈ܬܐ ܬܪܝܢ ܙܢܝ̈ܐ ܥܒܕܐ. ܘܗܿܝ ܡܢܬܝܬܐ ܥܡܗܝܢ ܟܕ ܥܡܗܝܢ", "ܬܪܝܢ ܐܚܪ̈ܢܐ.", "ܙܢܐ ܩܕܡܝܐ ܡܢ ܩܛܦܣܝܣ ܟܠܢܝܬܐ ܗܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܝ ܪܒܬܐ.", "ܩܛܦܣܝܣ ܟܠܢܝܬܐ ܡܬܟܢܫܐ ܐܝܟ ܗܿܝ ܕܟܠ ܒܪܢܫܐ ܓܘܫܡܐ. ܘܟܠ ܓܘܫܡܐ ܐܘܣܝܐ. ܡܕܝܢ ܟܠ ܒܪܢܫܐ", "ܐܘܣܝܐ.", "ܙܢܐ ܬܪܝܢܐ ܡܢ ܩܛܦܣܝܣ ܟܠܢܝܬܐ ܗܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܝ ܪܒܬܐ.", "ܐܦܘܦܣܝܣ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕܐ ܚܝܘܬܐ ܟܐܦܐ. ܡܕܝܢ ܘܠܐ ܚܕ", "ܒܪܢܫܐ ܟܐܦܐ.", "ܙܢܐ ܬܠܝܬܝܐ ܡܢ ܩܛܦܣܝܣ ܡܢܬܝܬܐ ܗܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ", "ܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܟܠ ܒܪܢܫܐ ܡܠܝܠܐ. ܡܕܝܢ", "ܡܕܡ ܚܝܘܬܐ ܡܠܝܠܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܝ", "ܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܠܐ ܚܕ ܒܪܢܫܐ ܣܘܣܝܐ.", "ܡܕܝܢ ܠܘ ܟܠ ܚܝܘܬܐ ܣܘܣܝܐ.", "ܬܐܘܪܝܐ ܕܥܠ ܐܣܟܝܡܐ ܬܪܝܢܐ", "ܘܠܐܣܟܝܡܐ ܡܢ ܬܘܒ ܗܢܐ ܩܢܘ̈ܢܐ ܐܝܬ ܐܠܨ̈ܝܐ ܬܪܝܢ. ܡܫܚܠܦܘܬ ܠܡ ܐܝܢܝܘܬܐ", "ܕܬܪܬܝܢ ܦܪ̈ܘܛܣܝܣ. ܒܗܿܝ ܕܡܢ ܐܦܘܦܛܝܩܝܘܬ ܬܪ̈ܬܝܗܝܢ ܘܠܐ ܚܕ ܣܘܠܘܓܝܣܡܘܣ ܓܘܢܐܝܬ ܐܦܠܐ", "ܡܢ ܩܛܦܛܝܩܝܘܬܗܝܢ ܕܝܠܢܐܝܬ ܗܿܪܟܐ ܒܗܿܝ ܕܗܿܝ ܪܒܬܐ ܬܘܒ ܐܢ ܩܛܦܛܝܩܝܬܐ ܬܗܘܐ. ܘܕܝܠܗܿ", "ܗܘ ܗܦܘܟܝܐ ܘܗܝ ܗܕܐ ܐܝܟܢ ܕܗܝ ܡܢܬܝܬܐ ܗܦܟܐ ܘܩܕܡܬ ܝܕܥܬ ܕܡܢܝܘܬ ܗܿܝ ܪܒܬܐ ܠܐ", "ܡܟܢܫܢܝܬܐ ܗܝ ܒܗܿܘ ܩܕܡܝܐ. ܘܟܠܢܝܘܬ ܣܟܐ ܗܿܘ ܪܒܐ. ܒܗܿܝ ܕܗܿܢܝܢ ܡܢܬܝ̈ܬܐ ܬܪܬܝܢ ܗܝ ܡܢ", "ܘܠܐ ܡܬܗܦܟܐ. ܗܿܝ ܕܝܢ ܡܢܬܝܬܐ ܗܦܟܐ. ܘܡܛܠ ܗܕܐ ܠܐ ܡܟܢܫܢܝܬܐ ܗܝ ܒܗܿܘ ܩܕܡܝܐ. ܘܟܕ", "ܩܢܘ̈ܢܐ ܗܿܠܝܢ ܬܪܝܢ ܡܬܢܛܪܝܢ ܐܪܒܥܐ ܫܪܟܝܢ ܙܢܝ̈ܐ ܡܟܢܫ̈ܢܐ. ܒܗܿܝ ܕܩܛܦܣܝܣ ܟܠܢܝܬܐ ܗܿܝ", "ܪܒܬܐ ܥܡ ܗܿܠܝܢ ܬܪܬܝܢ ܐܦܘܦܣܝ̈ܣ ܙܥܘܪ̈ܝܬܐ ܬܪܝܢ ܙܢܝ̈ܐ ܥܒܕܐ. ܘܐܦܘܦܣܝܣ ܟܠܢܝܬܐ ܗܿܝ", "ܪܒܬܐ ܥܡ ܗܿܠܝܢ ܬܪܬܝܢ ܩܛܦܛܝ̈ܩܝܬܐ ܬܪܝܢ ܙܢܝ̈ܐ.", "ܙܢܐ ܩܕܡܝܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ", "ܪܒܬܐ ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕܐ ܟܐܦܐ ܚܝܘܬܐ.", "ܡܕܝܢ ܘܠܐ ܚܕ ܒܪܢܫܐ ܟܐܦܐ. ܘܡܬܚܘܐ ܒܝܕ ܗܦܘܟܝܐ ܕܗܿܝ ܪܒܬܐ ܘܗܿܘܐ ܙܢܐ ܬܪܝܢܐ ܩܕܡܝܐ.", "ܙܢܐ ܬܪܝܢܐ ܡܢ ܐܦܘܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ", "ܪܒܬܐ. ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܘܠܐ ܚܕܐ ܟܐܦܐ ܚܝܘܬܐ. ܘܟܠ ܒܪܢܫܐ ܚܝܘܬܐ.", "ܡܕܝܢ ܘܠܐ ܚܕܐ ܟܐܦܐ ܒܪܢܫܐ. ܘܡܬܚܘܐ ܒܗܦܘܟܝܐ ܕܗܿܝ ܪܒܬܐ ܠܙܥܘܪܬܐ. ܘܒܗܦܘܟܝܐ", "ܕܣܘܢܦܪܝܣܡܐ ܘܗܿܘܝܐ ܒܗܿ ܒܕܡܘܬܐ ܙܢܐ ܬܪܝܢܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܩܛܦܣܝܣ ܡܢܝܬܝܬܐ ܗܿܝ ܙܥܘܪܬܐ ܘܐܦܘܦܣܝܣ ܟܠܢܝܬܐ ܗܿܝ", "ܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܚܝܘܬܐ ܒܪܢܫܐ. ܘܠܐ ܚܕ ܣܘܣܝܐ ܒܪܢܫܐ.", "ܡܕܝܢ ܠܘ ܟܠ ܚܝܘܬܐ ܣܘܣܝܐ. ܘܡܬܚܘܐ ܒܝܕ ܗܦܘܟܝܐ ܕܗܿܝ ܪܒܬܐ. ܘܗܿܘܐ ܙܢܐ ܪܒܝܥܝܐ", "ܕܩܕܡܝܐ.", "ܙܢܐ ܪܒܝܥܝܐ ܡܢ ܐܦܘܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ", "ܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܠܘ ܟܠ ܚܝܘܬܐ ܒܪܢܫܐ. ܘܟܠ ܡܠܝܠܐ ܒܪܢܫܐ.", "ܡܕܝܢ ܠܘ ܟܠ ܚܝܘܬܐ ܡܠܝܠܐ. ܘܗܘ ܡܢ ܙܢܐ ܗܢܐ ܠܐ ܡܨܐ ܠܡܬܚܘܝܘ ܒܗܦܘܟܝܐ ܕܗܿܝ ܪܒܬܐ.", "ܒܗܿܝ ܕܡܢܬܝ̈ܬܐ ܐܦܠܐ ܟܕ ܒܚܕ̈ܕܐ ܢܬܚ̈ܠܦܢ ܗܿܝ ܪܒܬܐ ܘܙܥܘܪܬܐ. ܒܗܿܝ ܕܗܝܕܝܟ ܠܐ", "ܡܬܗܦܟܢܝܬܐ ܗܿܘܝܐ ܗܿܝ ܪܒܬܐ. ܒܕܓܘܢ ܐܠܨܬ ܕܒܙܢ̈ܝܐ ܐܚܪ̈ܢܐ ܢܬܛܟܢ ܠܘܬ ܚܘܘܝܗ. ܕܡܢܗܘܢ", "ܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ ܕܐܝܬܝܗܿ ܗܟܢܐ. ܐܢ ܠܐ ܫܪܝܪܐ ܗܿܝ ܕܠܘ ܟܠ ܚܝܘܬܐ ܡܠܝܠܐ.", "ܫܪܝܪܐ ܐܢܛܝܦܣܝܣ ܕܐܝܬܝܗܿ ܟܠ ܚܝܘܬܐ ܡܠܝܠܐ. ܘܐܝܬ ܗܘܐ ܥܡܢ ܟܠ ܡܠܝܠܐ ܒܪܢܫܐ. ܡܬܟܢܫܐ", "ܡܕܝܢ ܕܟܠ ܚܝܘܬܐ ܒܪܢܫܐ. ܘܐܝܬܘܗܝ ܗܘܐ ܠܘ ܟܠ ܚܝܘܬܐ ܒܪܢܫܐ ܗܿܝ ܕܫܟܝܪܐ.", "ܘܡܬܚܘܐ ܬܘܒ ܒܙܢܐ ܐܚܪܢܐ. ܡܬܐܡܪܐ ܓܝܪ ܕܠܗܿܘ ܡܢ ܡܕܡ ܡܢ ܚܝܘܬܐ", "ܕܠܝܬܘܗܝ ܒܪܢܫܐ. ܠܣܝܡ ܫܡܐ ܣܘܣܝܐ. ܘܗܝܕܝܟ ܟܐܢܐ ܠܡܐܡܪ ܕܘܠܐ ܚܕ ܣܘܣܝܐ ܒܪܢܫܐ. ܘܟܠ", "ܡܠܝܠܐ ܒܪܢܫܐ. ܡܕܝܢ ܘܠܐ ܚܕ ܣܘܣܝܐ ܡܠܝܠܐ. ܕܐܝܬܘܗܝ ܙܢܐ ܬܪܝܢܐ ܕܝܠܗ ܕܬܪܝܢܐ. ܘܢܫܪܐ", "ܘܢܐܡܪ ܕܡܕܡ ܚܝܘܬܐ ܣܘܣܝܐ. ܘܠܐ ܚܕ ܣܘܣܝܐ ܡܠܝܠܐ. ܡܕܝܢ ܠܘ ܟܠ ܚܝܘܬܐ ܡܠܝܠܐ ܕܐܝܬܘܗܝ", "ܙܢܐ ܪܒܝܥܝܐ.", "ܬܐܘܪܝܐ ܕܥܠ ܐܣܟܝܡܐ ܬܠܝܬܝܐ", "ܘܠܗܢܐ ܡܢ ܬܘܒ ܐܣܟܝܡܐ ܩܢܘ̈ܢܐ ܐܝܬ ܐܠܨ̈ܝܐ ܬܪܝܢ. ܩܛܦܛܝܩܝܘܬ ܡܢ ܗܿܝ", "ܙܥܘܪܬܐ. ܒܗܿܝ ܕܒܗܦܘܟܝܗܿ ܗܿܦܟ ܠܩܕܡܝܐ. ܘܕܐܦܘܦܣܝܣ ܡܢ ܙܥܘܪܬܐ ܠܐ ܡܟܢܫܢܝܬܐ ܗܝ ܐܝܟܢ", "ܕܗܝ ܒܩܕܡܝܐ ܐܬܚܘܝܬ. ܘܟܠܢܝܘܬ ܚܕܐ ܡܢ ܬܪ̈ܬܝܗܝܢ ܒܗܿܝ ܕܡܢ ܬܪܬܝܢ ܡܢܬܝ̈ܬܐ. ܘܠܐ ܚܕ", "ܣܘܠܘܓܝܣܡܘܣ. ܘܟܕ ܗܿܠܝܢ ܡܢ ܬܪܝܢ ܡܬܢܛܪܝܢ ܐܫܬܐ ܫܪܟܝܢ ܙܢܝ̈ܐ ܡܟܢܫ̈ܢܘܗܝ. ܒܗܿܝ", "ܕܩܛܦܣܝܣ ܟܠܢܝܬܐ ܗܿܝ ܙܥܘܪܬܐܥܡ ܗܿܢܝܢ ܐܪܒܥ ܦܪܘܣܕܝܘܪܝܣܡܘܢܝܬܐ ܐܪܒܥܐ ܥܒܕ ܙܢܝ̈ܐ.", "ܘܩܛܦܣܝܣ ܗܿܝ ܡܢܬܝܬܐ ܥܡ ܗܿܢܝܢ ܬܪܬܝܢ ܟܠܢ̈ܝܬܐ ܬܪܝܢ ܐܚܪ̈ܢܐ.", "ܙܢܐ ܩܕܡܝܐ ܡܢ ܩܛܦܛܝܩܝܐ ܟܠܢܝܬܐ ܗܿܝ ܙܥܘܪܬܐ. ܘܩܛܦܛܝܩܝܐ ܟܠܢܝܬܐ ܗܿܝ", "ܪܒܬܐ ܩܛܦܛܝܩܝܬܐ ܡܢܬܝܬܐ ܡܬܟܢܫܐ ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܒܪܢܫܐ ܓܚܘܟܐ. ܡܕܝܢ", "ܡܕܡ ܚܝܘܬܐ ܓܚܘܟܐ. ܡܬܚܘܐ ܕܝܢ ܒܗܦܘܟܝܐ ܕܗܿܝ ܙܥܘܪܬܐ ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܪܝܢܐ ܡܢ ܩܛܦܛܝܩܝܐ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܣܝܣ ܟܠܢܝܬܐ ܗܿܝ", "ܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܚܕ ܒܪܢܫܐ ܟܐܦܐ. ܡܕܝܢ", "ܠܐ ܟܠ ܚܝܘܬܐ ܟܐܦܐ. ܡܬܚܘܐ ܒܗܿ ܒܕܡܘܬܐ ܐܝܟ ܗܿܘ ܕܩܕܡܘܗܝ. ܘܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܩܛܦܛܝܩܝܐ ܟܠܢܝܬܐ ܗܝ ܙܥܘܪܬܐ ܘܩܛܦܛܝܩܝܬܐ ܡܢܬܝܬܐ ܗܿܝ", "ܪܒܬܐ ܩܛܦܛܝܩܝܬܐ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܡܕܡ ܒܪܢܫܐ ܟܬܘܒܐ.", "ܡܕܝܢ ܡܕܡ ܚܝܘܬܐ ܟܬܘܒܐ. ܘܡܬܚܘܐ ܒܡܬܚܠܦܢܘܬܐ ܕܗܿܝ ܙܥܘܪܬܐ ܠܗܿܝ ܪܒܬܐ. ܘܒܗܦܘܟܝܐ", "ܕܣܘܦܪܝܣܡܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܝ", "ܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܐܘܟܡܐ. ܘܟܠ ܒܪܢܫܐ ܓܚܘܟܐ. ܡܕܝܢ", "ܡܕܡ ܐܘܟܡܐ ܓܚܘܟܐ. ܘܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܚܡܝܫܝܐ ܡܢ ܩܛܦܣܝܣ ܟܠܢܝܬܐ ܗܿܝ ܕܙܥܘܪܬܐ. ܘܐܦܘܦܣܝܣ ܡܢܬܝܬܐ ܗܿܝ", "ܪܒܬܐ ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܠܐ ܟܠ ܒܪܢܫܐ ܟܘܫܝܐ.", "ܡܕܝܢ ܠܐ ܟܠ ܚܝܘܬܐ ܟܘܫܝܐ. ܘܗܢܐ ܙܢܐ ܠܐ ܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ ܒܗܿܝ ܕܠܡܢܬܝܬܐ", "ܗܿܦܟܐ. ܘܠܐ ܚܕ ܣܘܠܘܓܝܣܡܘܣ ܡܢ ܬܪܬܝܢ ܡܢܬܝ̈ܬܐ. ܐܦܠܐ ܒܡܬܚܠܦܢܘܬܐ ܕܪܒܬܐ ܘܙܥܘܪܬܐ.", "ܒܗܿܝ ܕܐܦܘܦܣܝܣ ܡܢܬܝܬܐ ܠܐ ܡܬܗܦܟܢܝܬܐ ܗܝ. ܒܕܓܘܢ ܐܠܨܬ ܠܡܚܘܝܘ ܫܪܝܪܘܬ ܟܘܢܫܗ ܒܝܕ", "ܡܘܒܠܢܘܬܐ ܕܠܘܬ ܠܐ ܡܫܟܚܢܘܬܐ. ܐܡܪܝܢܢ ܕܐܢ ܠܐ ܫܪܝܪ ܟܘܢܫܢ ܕܐܝܬܘܗܝ ܠܐ ܟܠ ܚܝܘܬܐ", "ܟܘܫܝܐ. ܫܟܝܪܐ ܐܢܛܝܦܣܝܣ ܕܐܝܬܝܗܿ ܟܠ ܚܝܘܬܐ ܟܘܫܝܐ. ܘܐܝܬ ܗܘܐ ܥܡܢ ܟܠ ܒܪܢܫܐ ܚܝܘܬܐ.", "ܢܥܒܕܝܗܿ ܡܟܝܠ ܙܥܘܪܬܐ. ܘܢܟܢܫ ܡܢܗܿ ܘܡܢ ܐܢܛܝܦܣܝܣ ܕܟܘܢܫܐ ܡܬܚܪܝܢܐ. ܕܟܠ ܒܪܢܫܐ", "ܟܘܫܝܐ. ܘܐܝܬܘܗܝ ܗܘܐ ܠܘ ܟܠ ܒܪܢܫܐ ܟܘܫܝܐ. ܗܿܝ ܕܫܟܝܪܐ.", "ܡܬܚܘܐ ܕܝܢ ܬܘܒ ܘܒܙܢܐ ܐܚܪܢܐ ܗܿܘ ܕܣܝܡܐ ܐܘ ܗܿܝ ܕܢܣܝܡ. ܡܢܗ ܕܦܝܠܣܘܦܐ", "ܡܬܩܪܐ. ܕܐܝܟ ܐܝܟܢ ܠܡܢܬܐ ܡܢ ܓܝܪ ܕܒܪܢܫܐ ܕܠܝܬܘܗܝ ܐܘܟܡܐ. ܢܣܝܡ ܫܡܐ ܣܩܘܬܝܐ. ܘܗܝܕܝܟ", "ܫܪܝܪܐ ܠܡܐܡܪ: ܕܘܠܐ ܚܕ ܣܩܘܬܝܐ ܟܘܫܝܐ. ܘܟܠ ܣܩܘܬܝܐ ܒܪܢܫܐ. ܢܩܦܝܗܿ ܡܟܝܠ ܠܙܥܘܪܬܗ", "ܕܙܢܐ ܕܐܝܬܝܗܿ ܟܠ ܒܪܢܫܐ ܚܝܘܬܐ. ܘܡܬܟܢܫܐ ܕܟܠ ܣܩܘܬܝܐ ܚܝܘܬܐ. ܘܢܩܦܝܗܿ ܬܘܒ ܠܗܕܐ.", "ܠܦܪܘܛܣܝܣ ܕܣܝܡܐ ܕܐܝܬܝܗܿ ܘܠܐ ܚܕ ܣܩܘܬܝܐ ܟܘܫܝܐ. ܘܡܬܟܢܫܐ ܠܐ ܟܠ ܚܝܘܬܐ ܟܘܫܝܐ", "ܒܗܦܘܟܝܐ ܕܗܿܝ ܙܥܘܪܬܐ ܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܙܢܐ ܫܬܝܬܝܐ ܡܢ ܩܛܦܣܝܣ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ ܪܒܬܐ", "ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܟܬܘܒܐ. ܘܠܐ ܚܕ ܒܪܢܫܐ ܟܐܦܐ. ܡܕܝܢ ܠܐ", "ܟܠ ܟܬܘܒܐ ܟܐܦܐ. ܘܡܬܚܘܐ ܒܗܦܘܟܝܐ ܕܗܿܝ ܙܥܘܪܬܐ ܘܗܿܘܐ ܙܢܐ ܪܒܝܥܝܐ ܕܩܕܡܝܐ.", "ܬܐܘܪܝܐ ܕܥܠ ܐܣܟܝܡܐ ܪܒܝܥܝܐ", "ܘܗܢܐ ܡܢ ܐܣܟܝܡܐ ܡܢ ܩܨ ܡܒܥܕܘܬܗ ܕܡܢ ܩܕܡܝܐ. ܐܦܢ ܠܐ ܐܫܬܘܝ ܠܕܘܟܪܢܐ", "ܡܢ ܩܕܡ̈ܝܐ. ܐܚܪ̈ܝܐ ܟܕ ܣܥܪܘܗܝ. ܩܢܘ̈ܢܐ ܡܕܡ ܠܗ ܐܫܟܚܘ ܕܒܢܛܝܪܘܬܗܘܢ ܡܟܢܫܢܐ ܗܿܘܐ.", "ܘܗܿܠܝܢ ܡܢ ܬܪܝܢ ܠܐ ܡܬܢܣܒܢܘܬܐ ܠܡ ܕܐܦܘܦܣܝܣ ܡܢܬܝܬܐ ܟܠ ܟܠܗ ܒܗ. ܒܗܿܝ ܕܠܐ ܡܬܗܦܟܢܝܬܐ", "ܗܝ. ܘܡܢ ܐܢܢܩܝ ܕܬܪ̈ܬܝܗܝܢ ܦܪ̈ܘܛܣܝܣ ܐܟܚܕܐ ܒܗ ܢܬܗ̈ܦܟܢ ܠܘܬ ܚܘܘܝܐ. ܐܘ ܟܠ ܚܕܐ", "ܒܚܒܪܬܗܿ ܬܬܚܠܦ. ܒܕܓܘܢ ܐܢ ܙܥܘܪܬܐ ܗܝ ܩܨܬ ܡܢܬܝܘܬܗܿ ܠܐ ܠܬܟܐ ܕܬܗܘܐ ܪܒܬܐ. ܘܐܢ ܪܒܬܐ", "ܗܝ ܩܨܬ ܐܦܘܦܛܝܩܝܘܬܗܿ ܠܐ ܠܬܟܐ ܕܬܗܘܐ ܙܥܘܪܬܐ. ܟܐܡܬ ܒܐܣܟܝܡܐ ܩܕܡܝܐ.", "ܘܐܦܘܦܛܝܩܝܘܬܐ ܟܠܢܝܬܐ ܗܿܝ ܪܒܬܐ. ܟܕ ܗܿܝ ܙܥܘܪܬܐ ܩܛܦܣܣ ܬܗܘܐ ܡܢܬܝܬܐ.", "ܒܗܿܝ ܕܗܿܠܝܢ ܩܛܦܛܝ̈ܩܝܬܐ ܡܢܬܝ̈ܬܐ ܗܦ̈ܟܢ ܘܠܐ ܚܕ ܣܘܠܘܓܝܣܡܘܣ ܡܢ ܬܪܬܝܢ ܡܢܬܝ̈ܬܐ.", "ܘܐܦܘܦܣܝܣ ܗܿܝ ܡܢܬܝܬܐ ܟܠ ܟܠܗ ܠܐ ܡܬܗܦܟܢܝܬܐ ܗܝ. ܘܐܢܢܩܝ ܕܬܗܦܘܟ ܗܿܝ ܪܒܬܐ ܒܚܘܘܝܐ.", "ܒܕܓܘܢ ܟܐܢܐܝܬ ܚܡܫܐ ܫܪܟܝܢ ܙܢܝ̈ܐ ܡܟܢܫ̈ܢܐ ܕܗܢܐ ܐܣܟܝܡܐ. ܒܗܿܝ ܕܗܿܝ ܡܢ ܙܥܘܪܬܐ. ܐܢ", "ܩܛܦܣܝܣ ܗܝ ܟܠܢܝܬܐ. ܥܡ ܗܿܢܝܢ ܬܪܬܝܢ ܩܛܦܛܝ̈ܩܝܬܐ ܬܪܝܢ ܙܢܝ̈ܐ ܥܒܕܐ ܘܥܡ ܐܦܘܦܣܝܣ", "ܟܠܢܝܬܐ ܚܕ ܙܢܐ ܒܗܿܝ ܕܐܬܬܪܝܡܬ ܕܐܦܘܦܣܝܣ ܡܢܬܝܬܐ ܟܠ ܟܠܗ ܠܐ ܬܬܢܣܒ. ܐܢܕܝܢ ܩܛܦܛܝܩܝܬܐ", "ܗܝ ܡܢܬܝܬܐ. ܥܡ ܐܦܘܦܣܝܣ ܟܠܢܝܬܐ ܙܢܐ ܐܚܪܢܐ ܥܒܕܐ. ܘܐܢ ܐܦܘܦܣܝܣ ܗܕܥ ܟܠܢܝܬܐ. ܥܡ", "ܩܛܦܣܝܣ ܟܠܢܝܬܐ ܙܢܐ ܐܚܪܢܐ.", "ܙܢܐ ܩܕܡܝܐ ܡܢ ܬܪܬܝܢ ܩܛܦܛܝ̈ܩܝܬܐ ܟܠܢ̈ܝܬܐ. ܩܛܦܛܝܩܝܬܐ ܡܢܬܝܬܐ", "ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܓܚܘܟܐ ܒܪܢܫܐ. ܡܕܝܢ ܡܕܡ ܚܝܘܬܐ ܓܚܘܟܐ.", "ܘܡܬܚܘܐ ܒܬܚܠܦܢܘܬ ܦܪ̈ܘܛܣܝܣ. ܘܒܗܦܘܟܝܐ ܕܣܘܢܦܪܝܣܡܐ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܪܝܢܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܡܢܬܝܬܐ ܗܿܝ", "ܪܒܬܐ. ܩܛܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܓܚܘܟܐ. ܘܡܕܡ ܚܝܘܬܐ ܒܪܢܫܐ. ܡܕܝܢ", "ܡܕܡ ܓܚܘܟܐ ܚܝܘܬܐ. ܘܡܬܚܘܐ ܐܝܟ ܗܿܘ ܕܩܕܡܘܗܝ. ܘܗܿܘܐ ܙܢܐ ܬܠܝܬܝܐ ܕܩܕܡܝܐ.", "ܙܢܐ ܬܠܝܬܝܐ ܡܢ ܐܦܘܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܩܛܦܣܝܣ ܟܠܢܝܬܐ ܗܿܝ", "ܪܒܬܐ. ܐܦܘܦܣܝܣ ܟܠܢܝܬܐ ܡܬܟܢܫܐ. ܐܝܟ ܗܿܝ ܕܘܠܐ ܚܕܐ ܚܝܘܬܐ ܟܐܦܐ. ܘܟܠ ܒܪܢܫܐ ܚܝܘܬܐ.", "ܡܕܝܢ ܘܠܐ ܚܕܐ ܟܐܦܐ ܒܪܢܫܐ. ܘܡܬܚܘܐ ܒܡܬܚܠܦܢܘܬܐ ܕܦܪ̈ܘܛܣܝܣ ܘܒܗܦܘܟܝܐ ܕܣܘܢܦܪܝܣܡܐ.", "ܘܗܿܘܐ ܙܢܐ ܬܪܝܢܐ ܕܩܕܡܝܐ.", "ܙܢܐ ܪܒܝܥܝܐ ܡܢ ܩܛܦܣܝܣ ܡܢܬܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ", "ܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܡܕܡ ܒܪܢܫܐ ܐܣܝܐ. ܘܠܐ ܚܕܐ ܟܐܦܐ ܒܪܢܫܐ.", "ܡܕܝܢ ܠܐ ܟܠ ܐܣܝܐ ܟܐܦܐ. ܡܬܚܘܐ ܒܝܕ ܗܦܘܟܝܐ ܕܬܪ̈ܬܝܗܝܢ ܦܪ̈ܘܛܣܝܣ. ܘܗܿܘܐ ܙܢܐ ܪܒܝܥܝܐ", "ܕܩܕܡܝܐ.", "ܙܢܐ ܚܡܝܫܝܐ ܡܢ ܩܛܦܣܝܣ ܟܠܢܝܬܐ ܗܿܝ ܙܥܘܪܬܐ. ܘܐܦܘܦܣܝܣ ܟܠܢܝܬܐ ܗܿܝ", "ܪܒܬܐ. ܐܦܘܦܣܝܣ ܡܢܬܝܬܐ ܡܬܟܢܫܐ. ܐܝܟ ܗܿܝ ܕܟܠ ܒܪܢܫܐ ܡܠܝܠܐ. ܘܠܐ ܚܕܐ ܟܐܦܐ ܒܪܢܫܐ.", "ܡܕܝܢ ܠܐ ܟܠ ܡܠܝܠܐ ܟܐܦܐ. ܘܡܬܚܘܐ ܒܗܦܘܟܝܐ ܕܬܪܝܗܘܢ ܣܟ̈ܐ. ܘܗܿܘ ܙܢܐ ܪܒܝܥܝܐ ܕܩܕܡܝܐ.", "ܢܘܗܪܐ: ܘܫܘܬܦܘ̈ܬܐ ܡܢ ܠܐܣܟܝܡܐ ܗܿܘ ܩܕܡܝܐ ܘܠܬܪܝܢܐ ܬܪܬܝܢ. ܟܠܢܝܘܬ", "ܗܿܝ ܪܒܬܐ ܘܡܟܢܘܬ ܟܘܢܫ ܟܠܢ̈ܝܬܐ. ܘܠܩܕܡܝܐ ܡܢ ܘܠܬܠܝܬܝܐ. ܒܗܿ ܒܕܡܘܬܐ ܬܪܬܝܢ.", "ܩܛܦܛܝܩܝܘܬ ܠܡ ܗܿܝ ܙܥܘܪܬܐ. ܘܡܟܢܘܬ ܟܘܢܫ ܩܛܦܛܝ̈ܩܝܬܐ. ܘܠܩܕܡܝܐ ܡܢ ܠܪܒܝܥܝܐ ܚܕܐ ܗ̄", "ܟܟܢܘܬ ܟܘܢܫܐ ܕܩܛܦܛܝ̈ܩܝܬܐ ܐܟܚܕܐ ܘܟܠܢ̈ܝܬܐ. ܦܪܝܫ ܕܝܢ ܗܘ ܩܕܡܝܐ ܡܢ ܬܠܬܝܗܘܢ ܐܟܚܕܐ", "ܡܬܪܬܝܢ ܗ̄ ܒܡܟܢܘܬ ܟܘܢ̈ܫܐ ܕܦܪܘܕܝܘܪܝܣܡܘܣ ܐܪܒܥ. ܘܒܗܿܝ ܕܡܚܘܝ ܒܝܬܗ ܗܘ. ܦܪܝܫ ܕܝܢ", "ܕܝܠܢܐܝܬ ܗܿܘ ܬܪܝܢܐ ܡܢ ܬܠܬܝܗܘܢ ܒܠܐ ܡܟܢܘܬ ܟܘܢܫܐ ܕܡܢ ܫܘ̈ܝܬ ܒܐܝܢܝܘܬܐ. ܘܗܿܘ ܬܠܝܬܝܐ", "ܡܢ ܬܠܬܝܗܘܢ ܒܠܐ ܡܟܢܘܬ ܟܘܢܫܐ ܕܟܠܢ̈ܝܬܐ. ܘܗܿܘ ܪܒܝܥܝܐ ܡܢ ܬܠܬܝܗܘܢ ܒܠܐ ܡܩܒܠܢܘܬܗ", "ܕܠܗܿܝ ܐܦܘܦܣܝܣ ܡܢܬܝܬܐ.", "ܢܘܗܪܐ ܦܣܝܩܝܐ ܥܠ ܡܬܚܠܛܢ̈ܘܬܐ", "ܠܡܕܥ ܐܠܨܐ ܕܒܐܣܟܝܡܐ ܗܿܘ ܩܕܡܝܐ ܟܕ ܣܟܐ ܗܿܘ ܙܥܘܪܐ ܡܥܠ ܥܐܠ ܬܚܝܬ ܗܿܘ", "ܡܨܥܝܐ. ܡܢ ܐܢܢܩܝ ܕܐܦ ܬܚܝܬ ܗܿܘ ܕܗܿܘ ܡܨܥܝܐ ܥܐܠ. ܢܐܥܘܠ ܒܟܠ ܙܢܐ ܐܝܢܐ ܕܗܘ. ܒܕܓܘܢ", "ܣܘܢܦܪ̈ܝܣܡܛܐ ܟܠܗܝܢ ܕܒܗ ܠܙܢܐ ܕܗܿܝ ܪܒܬܐ ܙܕܩ ܕܢܩ̈ܦܢ ܒܙܢܝ̈ܗܝܢ. ܥܕܡܐ ܠܗܿܝ ܕܐܦ ܐܢ", "ܢܐܡܪ. ܡܬܡܨܝܢܐܝܬ ܟܠ ܟܬܘܒܐ ܡܬܬܙܝܥܢܐ. ܘܐܢܢܩܐܝܬ ܟܠ ܡܬܬܙܝܥܢܐ ܚܝܘܬܐ. ܡܬܟܢܫܐ", "ܕܐܢܢܩܐܝܬ ܟܠ ܟܬܘܒܐ ܚܝܘܬܐ. ܒܗܿܝ ܕܚܝܘܬܐ ܟܕ ܥܠ ܡܬܬܙܝܥܢܐ ܐܬܩܛܪܓܬ. ܠܘ ܟܡܐ", "ܕܡܬܬܙܝܥܢܐ ܐܬܩܛܪܓܬ. ܗܕܐ ܓܝܪ ܡܢܟܪܝܐ ܠܐܢܢܩܝܘܬܐ. ܐܝܟܢܐ ܕܟܕ ܬܫܢܐ ܡܬܬܙܝܥܢܘܬܐ ܡܢ", "ܟܬܘܒܐ. ܬܫܢܐ ܐܦ ܚܝܘܬܐ. ܐܠܐ ܟܡܐ ܕܝܬܗ ܐܝܬܝܗܿ. ܘܗܟܢܐ ܒܡܬܚܠܛܢ̈ܘܬܐ ܐܚܪ̈ܢܝܬܐ ܠܗܿ ܟܕ", "ܠܗܿ ܠܪܒܬܐ ܢܩܦ ܟܘܢܫܐ ܒܙܢܗ. ܣܛܪ ܡܢ ܡܕܡ ܡܕܡ ܡܢ ܡܬܚܠܛܢ̈ܘܬܐ ܕܠܗܿܝ ܙܥܘܪܬܐ ܢܩܦ ܒܗܝܢ", "ܟܘܢܫܐ ܗ̄ ܟܕ ܬܗܘܐ ܗܿܝ ܙܥܘܪܬܐ ܡܬܡܨܝܢܝܬܐ ܘܗܿܝ ܪܒܬܐ ܟܡܐ ܕܡܬܬܙܝܥ ܐܝܟ ܗܿܝ", "ܕܡܬܡܨܝܢܐܝܬ ܟܠ ܒܪܢܫܐ ܡܬܬܙܝܥܢܐ. ܘܡܢ ܐܢܢܩܝ ܟܠ ܡܬܬܙܝܥܢܐ ܡܫܬܚܠܦܢܐ. ܟܡܐ ܕܡܬܬܙܝܥ.", "ܒܕܓܘܢ ܡܫܬܚܠܦܢܐ ܠܐ ܡܬܩܛܪܓ ܥܠ ܒܪܢܫܐ ܐܠܐ ܟܡܐ ܕܬܫܬܟܚ ܠܗ ܡܬܬܙܝܥܢܘܬܐ. ܕܡܬܡܨܝܢܝܬܐ", "ܗܝ ܠܗ ܘܗܝܕܝܟ ܡܨܝܐ ܕܠܐ ܬܫܬܟܚ ܠܗ ܡܬܬܙܝܥܢܘܬܐ. ܘܡܬܡܨܝܢܐܝܬ ܡܫܬܚܠܦܢܐ ܥܠܘܗܝ ܢܬܩܛܪܓ.", "ܒܗܿ ܒܕܡܘܬܐ ܘܟܕ ܐܢܢܩܐܝܬ ܬܗܘܐ ܗܿܝ ܙܥܘܪܬܐ. ܘܗܿܝ ܪܒܬܐ ܟܡܐ ܕܡܬܬܙܝܥܢܐ ܐܝܬܘܗܝ.", "ܘܐܠܨܐ ܗܝܕܝܟ ܕܐܢܢܩܝܐ ܢܗܘܐ ܗܘ ܟܘܢܫܐ ܐܝܟ ܗܿܝ ܕܡܢ ܐܢܢܩܝ ܡܕܡ ܓܘܫܡܐ ܡܬܬܙܝܥܢܐ. ܘܟܠ", "ܡܬܬܙܝܥܢܐ ܡܫܬܚܠܦܢܐ ܟܡܐ ܕܡܬܬܙܝܥ. ܡܕܝܢ ܡܢ ܐܢܢܩܝ ܡܕܡ ܓܘܫܡܐ ܡܫܬܚܠܦܢܐ. ܗܿܝ ܕܗܿܘ", "ܕܟܡܐ ܕܝܬܗ ܗܝ ܡܬܬܙܝܥ. ܗܕܐ ܕܝܢ ܕܟܡܐ ܕܝܬܗ ܗܝ ܢܫܬܚܠܦ. ܐܢܕܝܢ ܒܠܐ ܐܡܝܢܝܘܬܐ ܬܬܚܡ", "ܫܘܡܗܝܬܐ ܗܝ ܪܒܬܐ. ܕܐܢܢܩܝܬܐ ܐܝܬ ܠܗܿ. ܡܫܪܐ ܫܪܝܐ ܟܠܚܕܐ ܡܢ ܬܪ̈ܬܝܗܝܢ ܦܪ̈ܘܛܣܝܣ", "ܠܚܒܪܬܗܿ. ܡܛܠ ܕܗܿܝ ܙܥܘܪܬܐ ܐܡܝܢܘܬ ܡܨܥܝܐ ܡܫܘܕܥܐ. ܘܗܕ ܪܒܬܐ ܠܐ ܐܡܝܢܘܬܗ.", "ܡܬܚܠܛܢ̈ܘܬܐ ܕܒܐܣܟܝܡܐ ܬܪܝܢܐ", "ܒܗܢܐ ܕܝܢ ܐܣܟܝܡܐ ܘܠܐ ܚܕ ܣܘܠܘܓܝܣܡܘܣ ܡܟܢܫܢܐ ܡܢ ܬܪ̈ܬܝܗܝܢ ܦܫܝ̈ܛܬܐ", "ܒܬܪܝܢܘܬ ܙܢ̈ܝܐ ܐܦܠܐ ܡܢ ܬܪܬܝܢ ܡܬܡܨܝܢ̈ܝܬܐ ܐܦܠܐ ܡܢ ܚܠܛܐ. ܟܕ ܢܫܬܚ̈ܠܦܢ ܐܝܢܝ̈ܘܬܗܝܢ", "ܐܘ ܠܐ ܢܫܬܚ̈ܠܦܢ. ܒܗܿܝ ܕܚܕ ܡܕܡ ܡܨܐ ܐܢܬ ܠܡܩܛܪܓܘ ܥܠ ܐܕܫ̈ܐ ܡܫܚ̈ܠܦܐ. ܐܟܙܢܐ", "ܕܣܝܘܩܘܬܐ ܥܠ ܒܪܢܫܐ ܘܣܘܣܝܐ. ܦܫܝܛܐܝܬ ܐܘ ܡܬܡܨܝܢܐܝܬ. ܐܘ ܡܢ ܗܢܐ ܡܢ ܬܪܝܡ. ܡܢ ܕܝܢ", "ܗܢܐ ܠܐ ܐܘ ܡܢ ܬܪ̈ܬܝܗܝܢ ܬܪܝܡ. ܘܠܐ ܡܨܝܐ ܐܠܐ ܡܪܝܡܢܘܬܗܘܢ ܡܢ ܚܕ̈ܕܐ. ܒܗܿ ܒܕܡܘܬܐ ܘܟܕ", "ܬܩܛܪܓܝܗܿ ܠܣܝܘܩܘܬܐ ܥܠ ܡܫܘ̈ܬܦܐ. ܐܟܙܢܐ ܕܒܪܢܫܐ ܘܡܠܝܠܐ. ܐܘ ܬܪܝܡܝܗܿ ܡܢܗܘܢ ܐܟܚܕܐ.", "ܐܘ ܡܢ ܗܢܐ ܬܪܝܡ ܡܢ ܕܝܢ ܗܢܐ ܠܐ. ܘܠܐ ܡܨܝܐ ܐܠܐ ܢܩܝܦܘܬܗܘܢ ܠܚܕ̈ܕܐ. ܘܟܕ ܠܐ ܚܕܐ", "ܡܢܗܝܢ ܐܢܢܩܐܝܬ ܗܝ ܒܙܢ̈ܝܐ ܗܠܝܢ. ܗܿܢܘ ܕܝܢ ܡܪܝܡܢܘܬܐ ܐܘ ܣܝܘܡܘܬܐ ܘܠܐ ܚܕ ܣܘܠܘܓܝܣܡܘܣ", "ܡܢܗܘܢ ܡܟܢܫܢܐ ܒܗܢܐ ܐܣܟܝܡܐ ܗܿܘܐ. ܙܢ̈ܝܐ ܕܡܢ ܚܘܠܛܢ̈ܝܗܘܢ ܗܿܘܝܢ ܐܝܬܝܗܘܢ ܗܠܝܢ.", "ܘܗܟܢܐ ܕܟܕ ܗܢܘܢ ܡܢ ܙܢ̈ܝܐ ܢܗܘܘܢ ܕܠܐ ܐܚܕܝܢ ܐܘ ܡܬܬܚܕܝܢ ܡܢ ܚܕ̈ܕܐ. ܘܚܕ ܡܢܗܘܢ", "ܐܢܢܩܝܐ ܗܿܘܐ. ܙܕܩ ܕܐܦ ܟܘܢܫܐ ܐܢܢܩܝ ܡܪܝܡܢܘܬܐ ܢܗܘܐ. ܐܝܟ ܗܿܝ ܕܟܕ ܢܗܘܐ ܐܢܢܩܐܝܬ ܟܠ", "ܒܪܢܫܐ ܚܝܘܬܐ. ܘܢܫܠܡ ܕܡܬܡܨܝܢܝܬܐ ܕܝܠܢܝܬܐ. ܐܘ ܒܬܪܝܢܘܬ ܙܢ̈ܝܐ ܕܦܫܝܛܘܬܐ. ܓܠܝܐ", "ܕܢܘܟܪ̈ܝܝ ܟܝܢܐ ܢܗܘܘܢ ܒܪܢܫܐ ܘܚܘܪܐ. ܒܗܿܝ ܕܐܠܘ ܡܥܠ ܥܠ ܚܘܪܐ ܬܚܝܬ ܒܪܢܫܐ ܘܐܦ", "ܡܬܡܨܝܢܐܝܬ. ܐܢܢܩܐܝܬ ܗܝܕܝܟ ܚܝܘܬܐ ܥܠܘܗܝ ܡܬܩܛܪܓܐ ܗܘܬ ܐܟܡܐ ܕܥܠ ܒܪܢܫܐ ܐܝܟ ܕܐܬܝܠܦܬ", "ܒܐܣܟܝܡܐ ܗܿܘ ܩܕܡܝܐ. ܘܠܘ ܡܬܡܨܝܢܐܝܬ ܘܐܠܘ ܬܘܒ ܥܠ ܒܪܢܫܐ ܬܚܝܬ ܚܘܪܐ ܐܝܟܢܐ ܕܬܬܩܛܪܓ", "ܥܠܘܗܝ ܚܝܘܬܐ ܡܬܡܨܝܢܐܝܬ ܠܘ ܐܢܢܩܐܝܬ ܡܬܩܛܪܓܐ ܗܘܬ ܥܠܘܗܝ ܚܝܘܬܐ. ܫܪܝܟܐ ܡܕܝܢ", "ܕܐܢܢܩܐܝܬ ܢܘܟܪ̈ܝܝ ܟܝܢܐ ܢܗܘܘܢ ܒܪܢܫܐ ܘܚܘܪܐ ܘܐܢܢܩܐܝܬ ܡܢ ܚܕ̈ܕܐ ܢܬܬܪܝܡܘܢ. ܒܗܿ", "ܒܕܡܘܬܐ ܘܟܕ ܚܕܐ ܡܢ ܦܪܘܛܣܝܣ ܐܢܢܩܝܬܐ ܬܗܘܐ. ܗܿܝ ܕܝܢ ܐܚܪܬܐ ܒܙܢܐ ܕܓܘܢܝ ܡܢ ܐܢܢܩܝܐ", "ܐܝܟ ܡܬܡܨܝܢܝܬܐ ܓܘܢܝܬܐ ܐܘ ܦܫܝܛܬܐ ܓܘܢܝܬܐ. ܘܬܫܬܚܠܦ ܐܝܢܝܘܬܐ. ܗܘ ܟܘܢܫܐ ܐܢܢܩܝ", "ܡܪܝܡܢܘܬܐ ܙܕܩ ܕܢܗܘܐ ܐܝܟ ܕܐܫܬܘܕܥܬ.", "ܡܬܚܠܛܢ̈ܘܬܐ ܕܒܐܣܟܝܡܐ ܬܠܝܬܝܐ", "ܘܒܗܢܐ ܡܢ ܐܣܟܝܡܐ ܟܕ ܗܿܝ ܙܥܘܪܬܐ ܗܝ ܗܝ ܕܒܗܦܘܟܝܗܿ ܗܿܦܟ ܗܘ ܐܣܟܝܡܐ", "ܠܩܕܡܝܐ. ܘܗܿܝ ܪܒܬܐ ܐܝܟ ܕܐܝܬܝܗܿ ܒܙܢܗܿ ܡܩܘܝܐ. ܠܗܿ ܙܕܩ ܕܢܩܦ ܟܘܢܫܐ ܐܝܟ ܕܐܬܚܘܝ", "ܒܐܣܟܝܡܐ ܗܿܘ ܩܕܡܝܐ. ܘܟܪ ܕܠܙܥܘܪܬܐ ܢܩܦ ܗܪܬܡܢ. ܗܪܟܐ ܠܗܦܘܟܝܗܿ. ܘܡܬܚܠܛܢ̈ܘܬܐ ܡܢ", "ܕܐܣܟܝܡܐ ܗܿܘ ܪܒܝܥܝܐ. ܛܟ ܠܐ ܠܚ̈ܡܢ ܠܡܥ̈ܠܬܐ ܕܐܝܟ ܗܐ ܗܿܠܝܢ.", "ܢܘܗܪܐ: ܡܛܠ ܣܘܠܘܓܝ̈ܣܡܘ ܗܘܦܘܛܝ̈ܩܝܐ", "ܘܣܘܠܘܓܝ̈ܣܡܘ ܡܢ ܕܡܢ ܦܪ̈ܘܛܣܝܣ ܗܘܦܘܛܝ̈ܩܝܬܐ ܡܬܢܣ̈ܒܝܢ ܚܡܝܫܐܝܬ", "ܡܬܪܟܒܝܢ ܒܗܿܝ ܕܐܘ ܡܢ ܬܪܬܝܢ ܣܒܝ̈ܣܬܐ ܐܘ ܡܢ ܬܪܬܝܢ ܡܦܪ̈ܫܬܐ. ܐܘ ܡܢ ܣܒܝܣܬܐ ܘܡܦܪܫܬܐ.", "ܐܘ ܡܢ ܣܒܝܣܬܐ ܘܩܛܝܓܘܪܝܩܝܬܐ. ܐܘ ܡܢ ܡܦܪܫܬܐ ܘܩܛܝܓܘܪܝܩܝܬܐ. ܘܡܛܠ ܗܢܘܢ ܗܿܠܝܢ ܠܙܢ̈ܝܐ", "ܡܫܪ̈ܬܚܐ ܡܬܗܦܟܝܢ. ܠܘ ܟܠܗܘܢ ܠܐ ܥܛ̈ܠܝ ܠܣܘܟܠܐ ܠܩܪ̈ܝܒܝ ܒܟܝܢܐ ܡܢܗܘܢ ܙܕܩ ܠܡܝܬܝܘ.", "ܘܙܢܐ ܩܕܡܝܐ ܕܪܘܟܒܐ", "ܘܗܘ ܙܢܐ ܗܢܐ ܕܪܘܟܒܐ ܡܣܒܗܘܬܐ ܕܪܘܟܒ ܩܛܝܓܘܪ̈ܝܩܝܐ ܡܝܬܐ ܒܗ. ܒܗܿܝ", "ܕܚܕܐ ܡܢܬܐ ܡܢ ܦܪܘܛܣܝܣ. ܐܢ ܢܩܝܦܬܐ ܗܝ ܒܗܿܝ ܙܥܘܪܬܐ. ܘܩܕܝܡܝܬܐ ܒܗܿܝ ܪܒܬܐ. ܐܣܟܝܡܐ", "ܩܕܡܝܐ ܗܿܘܐ ܘܗܦܟܗ ܗܿܘ ܪܒܝܥܝܐ. ܐܢܕܝܢ ܒܬܪ̈ܬܝܗܝܢ ܢܩܦܝܬܐ ܬܗܘܐ. ܐܣܟܝܡܐ ܗܘ ܬܪܝܢܐ.", "ܐܢܕܝܢ ܒܬܪ̈ܬܝܗܝܢ ܩܕܝܡܝܬܐ ܐܣܟܝܡܐ ܗܘ ܬܪܝܢܐ. ܐܢܕܝܢ ܒܬܪ̈ܬܝܗܝܢ ܩܕܝܡܝܬܐ ܐܣܟܝܡܐ ܗܘ", "ܬܠܝܬܝܐ.", "ܘܒܗܿܘ ܡܢ ܩܕܡܝܐ ܗܟܢܐ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ. ܘܟܠ ܐܡܬܝ ܕܐܝܡܡܐ ܐܝܬܘܗܝ ܢܗܝܪ̈ܐ ܠܐ ܡܬܚܙܝ̈ܢܐ ܐܢܘܢ. ܡܕܝܢ ܟܠ ܐܡܬܝ ܕܫܡܫܐ", "ܠܥܠ ܡܢ ܐܪܥܐ ܐܝܬܘܗܝ. ܢܗܝܪ̈ܐ ܠܐ ܡܬܚܙܝ̈ܢܐ ܐܢܘܢ.", "ܒܗܿܘ ܕܝܢ ܬܪܝܢܐ ܗܟܢܐ ܟܠ ܐܡܬܝ ܕܫܡܫܐ ܠܥܠ ܡܢ ܐܪܥܐ ܐܝܬܘܗܝ ܐܝܡܡܐ", "ܐܝܬܘܗܝ. ܘܠܐ ܡܬܘܡ ܐܡܬܝ ܕܠܠܝܐ ܐܝܬܘܗܝ. ܐܝܡܡܐ ܐܝܬܘܗܝ. ܡܕܝܢ ܘܠܐ ܡܬܘܡ ܐܡܬܝ ܕܫܡܫܐ", "ܠܥܠ ܡܢ ܐܪܥܐ ܐܝܬܘܗܝ. ܠܠܝܐ ܐܝܬܘܗܝ.", "ܒܗܿܘ ܕܝܢ ܬܠܝܬܝܐ ܗܟܢܐ ܟܠ ܐܡܬܝ ܕܒܪܢܫܐ ܟܬܘܒܐ ܐܝܬܘܗܝ. ܡܬܬܙܝܥܢܐ", "ܐܝܬܘܗܝ. ܘܟܠ ܐܡܬܝ ܕܒܪܢܫܐ ܟܬܘܒܐ ܐܝܬܘܗܝ. ܫܠܝܐ ܠܐ ܐܝܬܘܗܝ. ܡܕܝܢ ܐܝܬ ܐܡܬܝ ܕܒܪܢܫܐ", "ܡܬܬܙܝܥܢܐ ܐܝܬܘܗܝ ܫܠܝܐ ܠܐ ܐܝܬܘܗܝ.", "ܘܒܗܿܘ ܪܒܝܥܝܐ ܗܟܢܐ ܟܠ ܐܡܬܝ ܕܐܢ ܒܪܢܫܐ ܚܝܘܬܐ ܐܝܬܘܗܝ ܓܘܫܡܐ ܐܝܬܘܗܝ.", "ܘܟܠ ܐܡܬܝ ܕܐܢ ܒܪܢܫܐ ܟܬܘܒܐ ܐܝܬܘܗܝ ܚܝܘܬܐ ܐܝܬܘܗܝ. ܡܕܝܢ ܐܝܬ ܐܡܬܝ ܕܐܢ ܒܪܢܫܐ ܓܘܫܡܐ", "ܐܝܬܘܗܝ ܟܬܘܒܐ ܐܝܬܘܗܝ.", "ܙܢܐ ܬܪܝܢܐ ܕܪܘܟܒܐ", "ܘܗܢܐ ܙܢܐ ܐܝܬܘܗܝ ܗܿܘ ܕܒܗ ܡܢ ܗܿܠܝܢ ܡܦܪ̈ܫܬܐ ܡܬܪܟܒܝܢ ܣܘܠܘܓܝ̈ܣܡܘ.", "ܘܡܢ ܗܿܠܝܢ ܡܢ ܩܪ̈ܝܒܝ ܠܟܝܢܐ ܘܕܢܝ̈ܚܐ ܐܝܬܝܗܘܢ. ܗܿܠܝܢ ܕܒܐܣܟܝܡܐ ܩܕܡܝܐ ܡܬܪܟܒܝܢ. ܐܝܟ", "ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܘܟܠ ܐܦܙܓܐ ܐܘ ܚܕ ܗܘ ܐܘ ܡܬܦܠܓܢܐ ܠܠܐ", "ܫܘ̈ܝܐ. ܡܬܟܢܫ ܕܟܠ ܡܢܝܢܐ ܐܘ ܙܘܓܐ ܐܝܬܘܗܝ ܐܘ ܚܕ ܐܘ ܡܬܦܠܓܢܐ ܠܠܐ ܫܘ̈ܝܐ.", "ܙܢܐ ܬܠܝܬܝܐ ܕܪܘܟܒܐ", "ܘܗܢܐ ܬܘܒ ܙܢܐ ܐܝܬܘܗܝ ܗܿܘ ܕܒܗ ܡܢ ܣܒܝ̈ܣܬܐ ܘܡܦܪ̈ܫܬܐ ܣܘܠܘܓܝ̈ܣܡܘ", "ܡܬܪܟܒܝܢ. ܘܗܿܠܝܢ ܓܠܝ̈ܐ ܐܝܬܝܗܘܢ. ܗܿܢܘܢ ܕܒܐܣܟܝܡܐ ܩܕܡܝܐ ܡܬܪܟܒܝܢ. ܟܕ ܗܿܝ ܙܥܘܪܬܐ", "ܣܒܝܣܬܐ ܬܗܘܐ. ܘܗܿܝ ܪܒܬܐ ܡܦܪܫܬܐ ܐܝܟ ܗܿܝ ܕܗܢܐ ܡܢܝܢܐ ܐܢ ܡܬܦܠܓܢܐ ܗܘ ܠܫܘ̈ܝܐ ܙܘܓܐ", "ܐܝܬܘܗܝ. ܘܟܠ ܙܘܓܐ. ܐܘ ܙܘܓܐ ܕܙܘܓܐ. ܐܘ ܙܘܓܐ ܕܐܦܙܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ", "ܐܝܬܘܗܝ. ܡܬܟܢܫ ܕܐܢ ܗܢܐ ܡܢܝܢܐ ܡܬܦܠܓܢܐ ܗܘ ܠܫܘ̈ܝܐ. ܐܘ ܙܘܓܐ ܕܙܘܓܐ. ܐܘ ܙܘܓܐ", "ܕܐܦܙܓܐ. ܐܘ ܙܘܓܐ ܕܙܘܓܐ ܘܕܐܦܙܓܐ ܐܝܬܘܗܝ.", "ܙܢܐ ܪܒܝܥܝܐ ܕܪܘܟܒܐ", "ܘܗܢܐ ܡܢ ܙܢܐ ܐܝܬܘܗܝ ܗܿܘ ܕܒܗ ܡܢ ܩܛܝܓܘܪ̈ܝܩܝܬܐ ܣܒܝ̈ܣܬܐ ܡܬܪܟܒܝܢ", "ܣܘܠܘܓܝ̈ܣܡܘ. ܘܗܢܐ ܬܪܝܢܐܝܬ. ܒܗܿܝ ܕܗܿܝ ܩܛܝܓܘܪܝܩܝܬܐ ܐܘ ܙܥܘܪܬܐ ܬܗܘܐ ܘܗܿܝ ܣܒܝܣܬܐ", "ܪܒܬܐ. ܐܘ ܗܿܝ ܕܒܗܦܟܐ. ܘܗܿܘ ܩܕܡܝܐ. ܐܝܟ ܗܿܝ ܕܗܕܐ ܣܥܘܪܘܬܐ ܛܒܬܐ ܗܝ. ܘܟܠ ܐܡܬܝ", "ܕܣܥܘܪܘܬܐ ܛܒܬܐ ܬܗܘܐ ܫܘܝܬ ܠܩܘ̈ܠܣܐ ܗܝ. ܗܿܘ ܕܝܢ ܬܪܝܢܐ ܐܝܟ ܗܿܝ ܕܐ ܢ ܗܕܐ ܣܥܘܪܘܬܐ", "ܛܠܘܡܝܐ ܗܕ ܡܣܠܝܬܐ ܐܝܬܝܗܿ. ܘܟܠ ܕܡܣܠܝܐ ܫܟܝܪܐ. ܡܬܟܢܫ ܕܐܢ ܗܕܐ ܣܥܘܪܘܬܐ ܛܠܘܡܝܐ ܗܝ", "ܫܟܝܪܐ.", "ܙܢܐ ܚܡܝܫܐ ܕܪܘܟܒܐ", "ܘܗܢܐ ܙܢܐ ܬܘܒ ܐܝܬܘܗܝ ܗܿܘ ܕܒܗ ܡܢ ܩܛܝܓܘܪ̈ܝܩܝܬܐ ܘܡܦܪ̈ܫܬܐ ܡܬܪܟܒܝܢ", "ܣܘܠܘܓܝ̈ܣܡܘ. ܘܡܢ ܗܿܠܝܢ ܗܿܘ ܡܐ ܕܩܪܝܒ ܠܟܝܢܐ ܐܝܬܘܗܝ. ܗܿܘ ܕܗܿܝ ܩܛܝܓܘܪܝܩܝܬܐ ܙܥܘܪܬܗ", "ܬܗܘܐ. ܗܿܝ ܕܝܢ ܡܦܪܫܬܐ ܪܒܬܗ. ܐܝܟ ܗܿܝ ܕܬܐܡܪ ܕܗܢܐ ܡܕܡ ܡܢܝܢܐ ܐܝܬܘܗܝ. ܘܟܠ ܡܢܝܢܐ ܐܘ", "ܙܘܓܐ ܐܘ ܐܦܙܓܐ ܐܝܬܘܗܝ. ܡܬܟܢܫ ܕܗܢܐ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ.", "ܢܘܗܪܐ ܕܥܠ ܣܘܠܘܓܝ̈ܣܡܘ ܬܢܝ̈ܝܐ", "ܘܬܢܝܝܐ ܡܢ ܣܘܠܘܓܝܣܡܘܣ ܐܝܬܘܗܝ ܗܿܘ ܕܣܘܢܦܪܝܣܡܐ ܐܘ ܐܢܛܝܦܣܝܣ ܕܝܠܗ", "ܒܡܥܒܕܢܘܬܐ ܒܗ ܫܟܝܚ. ܡܪܟܒ ܕܝܢ ܡܢ ܬܪܬܝܢ ܦܪ̈ܘܛܣܝܣ. ܚܕܐ ܡܢ ܗܘܦܬܛܝܩܝܬܐ. ܘܐܚܪܬܐ", "ܕܥܛܦܐ ܬܢܝܐ ܚܕܐ ܡܢ ܡܢܘ̈ܬܐ ܕܗܿܝ ܘܢܬܝܠܕ ܣܘܢܦܪܝܣܡܐ. ܘܗܘ ܗܢܐ ܐܘ ܡܢ ܣܒܝ̈ܣܬܐ ܡܬܪܟܒ", "ܐܘ ܡܢ ܡܦܪ̈ܫܬܐ.", "ܢܘܗܪܐ ܕܥܠ ܬܢܝܝ ܕܡܢ ܣܒܝ̈ܣܬܐ", "ܘܗܿܘ ܕܡܢ ܣܒܝ̈ܣܬܐ ܬܢܝܐ ܕܩܕܡܝܐ ܠܗ ܠܢܩܦܝܐ ܡܟܢܫ ܐܝܟ ܗܿܝ ܕܬܐܡܪ ܐܢ", "ܗܢܐ ܒܪܢܫܐ ܐܝܬܘܗܝ ܚܝܘܬܐ ܐܝܬܘܗܝ. ܘܒܪܢܫܐ ܐܝܬܘܗܝ. ܡܕܝܢ ܚܝܘܬܐ ܐܝܬܘܗܝ. ܬܢܝܐ ܕܝܢ", "ܕܢܩܦܝܐ ܠܐ ܡܨܐ ܠܡܟܢܫܘ ܠܩܕܝܡܝܐ. ܒܗܿܝ ܕܐܝܬ ܐܡܬܝ ܕܢܩܦܝܐ ܓܘܢܝ ܡܢ ܩܕܝܡܝܐ ܢܗܘܐ. ܘܠܐ", "ܐܠܨܐ ܕܡܢ ܫܟܝܚܘܬ ܓܘܢܝܐ ܫܟܝܚܘܬ ܕܝܠܢܝܐ. ܘܐܦܢ ܟܕ ܫܘ̈ܝܐ ܢܗܘܘܢ ܬܪܝܗܘܢ ܐܟܚܕܐ ܠܚܕ̈ܕܐ", "ܢܩܦܝܢ. ܠܘ ܕܝܢ ܒܪܡ ܒܐܣܟܝܡܐ ܟܐܢܐ ܐܠܐ ܠܦܘܬ ܗܘܠܐ ܕܐܬܟܝܢܬ. ܟܕ ܐܣܟܝܡܐ ܙܐܦܢܐ ܗܘ.", "ܒܗܿ ܒܕܡܘܬܐ ܘܬܢܝܐ ܕܐܢܛܝܦܣܝܣ ܕܢܩܦܝܐ. ܠܐܢܛܝܦܣܝܣ ܕܩܕܝܡܝܐ ܡܟܢܫ. ܐܝܟ ܗܿܝ ܕܬܥܛܘܦ", "ܬܬܢܐ ܒܣܘܠܘܓܝܣܡܘܣ ܕܐܬܩܕܡ ܕܚܝܘܬܐ ܠܐ ܐܝܬܘܗܝ. ܡܬܟܢܫܐ ܕܒܪܢܫܐ ܠܐ ܐܝܬܘܗܝ. ܬܢܝܐ ܕܝܢ", "ܕܐܢܛܝܦܣܝܣ ܕܩܕܝܡܝܐ ܠܐܢܛܝܦܣܝܣ ܕܢܩܦܝܐ ܘܠܐ ܣܟ ܡܟܢܫ. ܒܗܿܝ ܕܐܝܟ ܕܐܬܐܡܪܬ ܡܨܝܐ", "ܕܢܩܦܝܐ ܓܘܢܝܐ ܢܗܘܐ ܡܢ ܩܕܝܡܝܐ. ܒܕܓܘܢ ܡܪܝܡܢܘܬܐ ܕܩܕܝܡܘܬܐ ܓܘܢܝܬܐ ܗܝܕܝܟ ܙܕܩ ܬܗܘܐ", "ܡܢ ܡܪܝܡܢܘܬܐ ܕܢܩܦܝܐ. ܘܠܐ ܐܠܨܐ ܡܢ ܫܟܝܚܘܬ ܓܘܢܝܐ ܫܟܝܚܘܬܗ ܕܕܝܠܢܝܐ ܐܝܟ ܗܿܝ ܕܬܥܛܘܦ", "ܬܬܢܐ ܒܣܘܠܘܓܝܣܡܘܣ ܕܐܬܩܕܡ. ܕܒܪܢܫܐ ܠܐ ܐܝܬܘܗܝ. ܘܠܐ ܡܬܟܢܫܐ ܕܚܝܘܬܐ ܠܐ ܐܝܬܘܗܝ. ܗܐ", "ܓܝܪ ܣܘܣܝܐ ܟܕ ܒܪܢܫܐ ܠܐ ܐܝܬܘܗܝ. ܚܝܘܬܐ ܐܝܬܘܗܝ. ܐܦܠܐ ܕܚܝܘܬܐ ܐܝܬܘܗܝ ܒܗܿܝ ܕܐܝܠܢܐ", "ܟܕ ܒܪܢܫܐ ܠܐ ܐܝܬܘܗܝ. ܚܝܘܬܐ ܬܘܒ ܠܐ ܐܝܬܘܗܝ.", "ܢܘܗܪܐ ܕܥܠ ܬܢܝܝܐ ܕܡܢ ܡܦܪ̈ܫܬܐ ܡܪ̈ܢܝܬܐ", "ܘܗܿܘ ܕܡܢ ܡܦܪ̈ܫܬܐ ܡܪ̈ܢܝܬܐ ܬܢܝܐ ܕܐܝܕܐ ܕܗܝ ܡܢܬܐ ܠܐܢܛܝܦܣܝܣ ܕܗܿܝ", "ܐܚܪܬܐ. ܐܢ ܬܪܝܢܬ ܡܢܘ̈ܬܐ ܗܝ ܡܟܢܫܐ. ܒܗܿ ܒܕܡܘܬܐ ܘܐܢܛܝܦܣܝܣ ܕܐܝܕܐ ܕܗܝ ܡܢܗܝܢ ܠܗܿܢܝܢ", "ܐܚܪ̈ܢܝܬܐ ܐܝܟ ܗܿܝ ܕܟܠ ܡܢܝܢܐ ܐܘ ܙܘܓܐ ܐܘ ܐܦܙܓܐ ܐܝܬܘܗܝ. ܘܗܢܐ ܡܢܝܢܐ ܙܘܓܐ ܐܝܬܘܗܝ.", "ܡܕܝܢ ܐܦܙܓܐ ܠܐ ܐܝܬܘܗܝ. ܘܐܦܙܓܐ ܐܝܬܘܗܝ ܡܕܝܢ ܙܘܓܐ ܠܐ ܐܝܬܘܗܝ. ܘܙܘܓܐ ܠܐ ܐܝܬܘܗܝ.", "ܡܕܝܢ ܐܦܙܓܐ ܐܝܬܘܗܝ. ܘܐܦܙܓܐ ܠܐ ܐܝܬܘܗܝ. ܡܕܝܢ ܙܘܓܐ ىܝܬܘܗܝ. ܗܟܢܐ ܘܒܣܓܝܐܘ ܡܢܘ̈ܬܐ.", "ܐܝܟ ܗܿܝ ܕܬܐܡܪ ܟܠ ܒܪܬ ܩܠܐ ܐܘ ܫܡܐ ܗܝ ܐܘ ܡܠܬܐ ܐܘ ܐܣܪܐ. ܘܗܕܐ ܒܪܬ ܩܠܐ ܫܡܐ ܐܝܬܝܗܿ.", "ܡܕܝܢ ܡܠܬܐ ܐܘ ܐܣܪܐ ܠܐ ܐܝܬܝܗܿ. ܘܫܡܐ ܠܐ ܐܝܬܝܗܿ. ܡܕܝܢ ܡܠܬܐ ܐܘ ܐܣܪܐ ܐܝܬܝܗܿ.", "ܢܘܗܪܐ ܡܛܠ ܬܢܝܝܐ ܕܡܢ ܡܦܪܫܬܐ ܟܠܝܬ ܡܢ ܣܦܝܩܘܬܐ", "ܘܗܕܐ ܡܢ ܬܢܝܐ ܕܐܢܛܝܦܣܝܣ ܕܐܝܕܐ ܕܗܝ ܡܢܬܐ. ܠܗܿ ܠܗܿܝ ܐܚܪܬܐ ܡܟܢܫ.", "ܘܐܠܐ ܠܘ ܟܠܝܬ ܡܢ ܣܦܝܩܘܬܐ ܗܘܬ. ܡܦܪܫܬܐ ܗܝ ܓܝܪ ܗܕܐ ܡܢ ܐܢܢܩܝ ܕܠܐ ܢܣܬܦܩ ܗܿܘ ܕܣܝܡ", "ܡܢ ܚܕܐ ܡܢ ܡܢܘ̈ܬܗܿ. ܐܝܟ ܗܿܝ ܕܬܐܡܪ ܕܣܘܩܪܛܝܣ ܐܘ ܒܝܡܐ ܐܝܬܘܗܝ ܐܘ ܠܐ ܡܬܛܒܥ. ܘܒܝܡܐ", "ܠܐ ܐܝܬܘܗܝ. ܡܕܝܢ ܠܐ ܡܬܛܒܥ. ܘܡܬܛܒܥ ܡܕܝܢ ܒܝܡܐ ܐܝܬܘܗܝ. ܬܢܝܐ ܕܝܢ ܐܝܕܐ ܕܗܝ ܡܢܗܝܢ", "ܠܐܢܛܝܦܣܝܣ ܕܗܿܝ ܐܚܪܬܐ ܠܐ ܡܨܝܐ ܕܬܟܢܫ. ܘܐܠܐ ܠܐ ܡܨܝܐ ܗܘܬ ܕܐܟܚܕܐ ܡܬܘܡ ܡܬܟܢ̈ܫܢ", "ܗܘ̈ܝ. ܒܕܓܘܢ ܗܿܝ ܕܒܝܡܐ ܐܝܬܘܗܝ ܠܐ ܡܟܢܫܐ ܠܗܿܝ ܕܡܬܛܒܥ ܒܕ ܡܨܝܐ ܕܢܛܘܦ. ܐܦܠܐ ܗܿܝ", "ܕܠܐ ܢܬܛܒܥ ܠܗܿܝ ܕܒܝܡܐ ܠܐ ܐܝܬܘܗܝ.", "ܢܘܗܪܐ ܕܡܛܠ ܬܢܝܝܐ ܟܠܝܬ ܡܢ ܟܢܝܫܘܬܐ ܕܡܢ ܡܦܪܫܬܐ", "ܘܗܕܐ ܡܢ ܒܗܦܟܐ ܗܿܝ ܕܩܕܡܝܗܿ. ܗ̄ ܕܬܢܝܐ ܕܐܝܕܐ ܕܝܗ ܡܢܬܐ ܠܐܢܛܝܦܣܝܣ", "ܕܗܿܝ ܐܚܪܬܐ ܡܟܢܫܐ. ܘܐܠܐ ܡܨܝܐ ܗܘܬ ܕܐܟܚܕܐ ܢܬܟܢ̈ܫܢ ܗܘ̈ܝ. ܘܗܕܐ ܡܢ ܐܝܟ ܗܿܝ ܕܬܣܠܓܣ", "ܘܬܐܡܪ ܕܗܢܐ ܓܘܫܡܐ ܐܘ ܐܝܠܢܐ ܐܘ ܟܐܦܐ ܐܝܬܘܗܝ. ܘܐܝܠܢܐ ܐܝܬܘܗܝ ܡܕܝܢ ܟܐܦܐ ܠܐ ܐܝܬܘܗܝ.", "ܘܟܐܦܐ ܐܝܬܘܗܝ ܡܕܝܢ ܐܝܠܢܐ ܠܐ ܐܝܬܘܗܝ. ܬܢܝܐ ܕܝܢ ܕܐܐܢܛܝܦܣܝܣ ܕܚܕܐ ܡܢܗܝܢ ܠܐ ܡܨܝܐ", "ܕܠܗܿܝ ܐܚܪܬܐ ܬܟܢܫ. ܒܗܿܝ ܕܐܢܛܝܦܣܝܣ ܕܟܠܚܕܐ ܡܢܗܝܢ ܐܝܟ ܕܡܢ ܠܥܠ ܐܬܚܘܝܬ ܓܘܢܝܐ ܡܢܗܿ", "ܕܗܿܝ ܐܚܪܬܐ. ܘܠܐ ܐܠܨܐ ܡܢ ܫܟܝܚܘܬ ܓܘܢܝܐ ܫܟܝܚܘܬܗ ܕܕܝܠܢܝܐ. ܘܡܛܠ ܗܕܐ ܬܢܝܐ ܕܗܿܝ", "ܕܐܡܪܐ ܐܝܠܢܐ ܠܐ ܐܝܬܘܗܝ ܠܐ ܡܨܝܐ ܕܢܟܢܫ ܗܿܝ ܕܟܐܦܐ ܐܝܬܘܗܝ. ܐܦܠܐ ܗܿܝ ܕܟܐܦܐ ܠܐ", "ܐܝܬܘܗܝ ܗܿܝ ܕܐܝܠܢܐ ܐܝܬܘܗܝ.", "ܢܘܗܪܐ: ܘܡܢ ܙܢ̈ܝܐ ܡܢ ܣܘܠܘܓܝܣ̈ܛܝܩܝܐ ܐܝܬܝܗܿ. ܘܡܚܘܝܢܘܬܐ ܗܝܦܘܓܝܓܝ.", "ܘܗܕܐ ܡܢ ܐܝܬܝܗܿ ܦܣܩܐ ܕܥܠ ܟܠܢܝܐ ܗܿܘ ܡܐ ܕܒܡܢ̈ܘܬܘܗܝ ܡܫܬܟܚ ܐܝܟ ܗܿܝ ܕܡܬܐܡܪܐ ܕܟܠ", "ܚܝܘܬܐ ܡܙܝܥܐ ܠܘܥܗܿ ܬܚܬܝܐ ܟܕ ܠܥܣ. ܒܗܿܝ ܕܒܪܢܫܐ ܘܬܘܪܐ ܘܣܘܣܝܐ ܡܙܝܥܝܢ ܟܕ ܠܥܣܝܢ.", "ܘܗܕܐ ܡܚܝܠܬܐ ܗܝ. ܒܕ ܡܨܥܝܐ ܕܚܝܘܬܐ ܡܕܡ ܐܝܢܐ ܕܠܐ ܚܙܝܢܗܿ. ܠܐ ܡܙܝܥܐ ܐܝܟ", "ܩܪܘܩܘܕܝܠܘܣ. ܘܡܛܠ ܗܕܐ ܠܐ ܫܪܝܪܐ ܗܿܝ ܕܟܠ ܚܝܘܬܐ ܡܙܝܥܐ ܠܘܥܗܿ ܬܚܬܝܐ ܟܕ ܠܥܣܐ.", "ܘܡܢܗܘܢ ܬܘܒ ܦܐܪܕܝܓܡܐ. ܘܐܝܬܝܗܿ ܦܣܩܐ ܕܥܠ ܡܢܬܝܐ ܡܕܡ ܒܗܿܘ ܕܒܡܢܬܝܐ", "ܐܚܪܢܐ ܕܒܙܢܐ ܡܕܡ ܠܗ ܡܚܝܢ ܫܟܝܚ. ܐܝܟ ܗܿܝ ܕܡܬܐܡܪܐ ܕܫܡܝܐ ܡܣܟܡܐ ܗܘ. ܡܕܝܢ ܡܫܪܝܢܐ ܗܘ", "ܐܝܟ ܕܐܦ ܡܫܟܢܐ ܕܡܣܟܡܐ ܗܘ ܡܫܪܝܢܐ ܗܘ. ܘܗܿܘ ܡܢ ܕܚܪܝܢܐ ܢܩܦ ܠܡܫܪܝܢܘܬܗ ܫܡܝܐ ܗܘ.", "ܘܡܬܟܢܐ ܦܪܥܐ. ܘܗܿܘ ܕܫܠܡܘܬܐ ܢܩܝܦܐ ܠܡܫܪܝܢܘܬܗ܆ ܒܝܬܐ ܗܘ ܡܬܟܢܐ ܥܩܪܐ. ܘܙܢܐ ܗܿܘ ܕܒܗ", "ܐܬܟܝܢܬ ܡܚܝܢܘܬܐ܆ ܡܣܟܡܘܬܐ ܗܘ ܘܡܬܟܢܐ ܥܠܬܐ. ܘܡܫܪܝܢܘܬܐ ܕܗܝ ܗܝ ܦܪܘܒܠܝܡܐ܆ ܦܣܩܐ", "ܡܬܟܢܝܐ. ܘܒܗܿ ܒܗܕܐ ܡܚܘܝܢܘܬܐ ܡܬܚܫܚܝܢ ܕܝܠܝܩܛܝ̈ܩܘ. ܘܠܗܿ ܣܘܠܘܓܝܣܡܘܣ ܡܟܢܝܢ ܘܐܡܪܝܢ", "ܕܟܠ ܣܘܠܘܓܝܣܡܘܣ ܡܢ ܐܢܢܩܝ ܙܕܩ ܕܢܗܘܘܢ ܒܗ ܐܣܛܘ̈ܟܣܐ ܗܿܠܝܢ ܐܪܒܥܐ. ܘܗܕܐ ܬܘܒ", "ܡܚܘܝܢܘܬܐ܆ ܒܗܿ ܒܕܡܘܬܐ ܡܚܝܠܬܐ ܗܝ. ܒܗܿܝ ܕܠܐ ܐܠܨܐ ܡܢ ܡܫܘܬܦܘܬܐ ܕܣܘܥܪ̈ܢܐ ܒܙܢܐ ܡܕܡ.", "ܡܫܘܬܦܘܬܗܘܢ ܒܟܠ ܡܕܡ. ܘܐܠܐ ܣܩܘ̈ܒܠܝܐ ܗܢܘܢ ܟܕ ܗܢܘܢ ܐܝܬܝܗܘܢ ܗܘܘ ܒܗܿܝ ܕܡܚܝܢܝܢ", "ܒܓܢܣܗܘܢ ܗܿܝ ܕܫܟܝܪܐ. ܘܡܠܝ̈ܛܐ ܡܢܗܘܢ ܟܕ ܐܬܒܝܢܘ ܡܚܝܠܘܬ ܡܚܘܝܢܘܬܐ ܗܕܐ܆ ܐܬܥܠܠܘ ܕܗܕܐ", "ܡܬܓܡܪܐ. ܟܕ ܗܘ ܙܢܐ ܕܒܗ ܡܬܟܝܢܐ ܡܚܘܝܢܘܬܐ ܥܠܬܐ ܢܗܘܐ ܕܦܣܩܐ. ܒܕܓܘܢ ܡܢ ܐܢܢܩܝ ܕܟܪ", "ܕܢܫܬܟܚ ܢܫܬܟܚ. ܒܬܪܝܢܘܬ ܙܢ̈ܝܐ ܢܣܝܘ ܠܡܫܪܪܘ ܥܠܬܘܬ ܥܠܬܐ ܠܦܣܩܐ. ܗܿܢܘܢ ܕܝܢ ܡܣܟܡܘܬܐ", "ܠܡܫܪܝܢܘܬܐ. ܚܕ ܡܢ ܙܢܐ ܕܠܗ ܩܪܘ ܫܘܝܘܬ ܪܗܛܐ ܘܗܦܘܟܝܐ ܕܐܝܬܘܗܝ ܫܟܝܚܘܬ ܦܣܩܐ ܒܫܟܝܚܘܬ", "ܥܠܬܐ. ܐܘ ܠܘ ܒܟܠܗܘܢ. ܐܢ ܒܟܠܗܝܢ ܡܕܝܢ ܘܐܦ ܒܗ ܒܣܘܥܪܢܐ ܕܥܠܘܗܝ ܗܘ ܚܪܝܢܐ. ܘܐܢ ܒܗܢܐ", "ܡܚܘܝܬܘܢ ܡܢ ܝܬܝܪ̈ܬܐ ܗܝ ܠܟܘܢ ܕܬܕܟܪܘܢ ܐܚܪܢܐ ܣܛܪ ܡܢܗ. ܗ̄ ܠܗܿܘ ܕܥܩܪܐ ܟܢܝܬܘܢܝܗܝ", "ܘܠܐ ܚܕ ܗܢܝܢܐ ܡܢ ܕܘܟܪܢܗ. ܘܐܢ ܠܘ ܒܟܠܗܘܢ ܗܐ ܫܪܟܬ ܥܠܝܟܘܢ ܡܚܘܝܢܘܬܗܿ ܒܗ ܒܣܘܥܪܢܐ", "ܡܬܚܪܝܢܐ ܠܐ ܡܕܡ ܡܣܝܥܐ ܠܟܘܢ ܡܚܘܝܢܘܬܗܿ ܒܗܿܘ ܐܚܪܢܐ ܠܐ ܡܬܚܪܝܢܐ. ܙܢܐ ܕܬܪܝܢ ܕܝܠܗܘܢ܆", "ܗܿܘ ܕܠܗ ܩܪܘ ܡܬܬܡܝܫܢܘܬܐ ܘܦܘܠܓܐ ܗܟܢܐ ܗܘ. ܐܡܪܝܢ ܓܝܪ ܕܡܫܪܝܢܘܬܐ ܢܩܝܦܐ ܠܡܫܟܢܐ. ܐܘ", "ܒܗܿܝ ܕܐܝܬܘܗܝ. ܐܘ ܒܗܿܝ ܕܩܐܡ ܠܝܬܗ ܐܝܬܘܗܝ. ܐܘ ܒܗܿܝ ܕܓܘܫܡܐ ܐܝܬܘܗܝ. ܘܠܘ ܒܗܿܝ", "ܕܐܝܬܘܗܝ ܐܘ ܩܐܡ ܠܝܬܗ ܐܝܬܘܗܝ ܢܩܝܦܐ ܠܗ ܡܫܪܝܢܘܬܐ. ܘܐܠܐ ܟܠ ܕܗܟܢܐ ܡܫܪܝܢܐ ܙܕܩ ܕܗܘܐ", "ܕܢܗܘܐ. ܫܪܝܟܐ ܡܕܝܢ ܕܒܗܿܝ ܕܓܘܫܡܐ ܗܘ ܡܫܪܝܢܐ ܗܘ. ܘܫܡܝܐ ܓܘܫܡܐ ܗܘ ܡܕܝܢ ܡܫܪܝܢܐ ܗܘ.", "ܘܗܘ ܬܘܒ ܗܢܐ ܙܢܐ ܪܒܝܥܐܝܬ ܡܣܬܬܪ. ܚܕ ܡܢ ܗܿܝ ܕܐܡܪܝܢܢ ܕܠܐ ܙܕܩ ܕܟܠ ܢܩܦܝܐ ܒܝܕ ܡܨܥܝܐ", "ܐܘܟܝܬ ܥܠܬܐ ܢܩܦ ܠܡܬܢܩܦܢܗ. ܐܝܟ ܕܒܐܝܣܓܘܓܝ ܐܬܝܕܥܬ. ܒܕܓܘܢ ܡܨܝܐ ܕܠܘ ܒܗܿܝ ܕܡܣܟܡܐ ܗܘ", "ܡܫܟܢܐ. ܢܩܝܦܐ ܠܗ ܡܫܪܝܢܘܬܐ. ܐܠܐ ܒܗܿܝ ܕܗܘ ܐܝܬܘܗܝ.", "ܕܬܪܝܢ ܕܝܢ ܕܗܘ ܗܿܘ ܦܘܠܓܐ ܡܨܐ ܗܘ ܡܫܬܪܬܚܘ. ܒܕܓܘܢ ܡܨܝܐ ܕܥܠܬܐ", "ܕܡܫܪܝܢܘܬ ܡܫܟܢܐ ܡܕܡ ܐܚܪܝܢ ܬܗܘܐ ܣܛܪ ܡܢ ܗܿܠܝܢ ܬܠܬܐ ܕܠܘ ܡܫܟܚ ܫܟܝܚ ܒܫܡܝܐ ܘܠܐ", "ܡܗܢܝܐ ܠܗܘܢ ܗܿܝ ܕܡܥܕܝܢ ܠܡܐܡܪܗ. ܕܐܢ ܐܝܬ ܗܘܐ ܡܕܡ ܐܚܪܝܢ ܐܕܪܟܢܝܗܝ. ܒܗܿܝ ܕܡܢ ܠܐ", "ܡܬܡܨܝܢ̈ܝܬܐ ܗܝ ܕܬܫܬܟܚ ܥܠܬܐ ܩܪܝܚܬܐ ܘܠܐ ܢܫܬܘܕܥܝܗܿ. ܐܝܟ ܕܐܦ ܠܐ ܡܨܝܐ ܕܢܗܘܐ ܩܕܡܝܢ", "ܦܝܠܐ ܘܠܐ ܢܚܙܝܘܗܝ ܒܩܕܡܐ ܐܝܛܐ ܕܝܢ ܢܚܙܝܘܗܝ. ܒܗܿܝ ܕܠܘܬܗܘܢ ܐܡܪܝܢܢ ܕܐܝܢܐ ܦܚܡܐ", "ܠܦܝܠܐ ܡܬܪܓܫܢܐ ܠܘܬ ܣܘ̈ܟܠܐ ܐܝܠܝܢ ܕܒܬܪ ܥܘܩ̈ܒܐ ܣܓܝ̈ܐܐ ܘܒܘܚ̈ܢܐ ܠܗܘܢ ܡܕܪܟܝܢܢ. ܐܦܠܐ", "ܬܘܒ ܡܬܥܕܪܝܢ ܒܗܿܝ ܕܐܡܪܝܢ ܠܒܥܠܕܪܗܘܢ ܕܐܢ ܐܝܬ ܐܚܪܬܐ ܥܠܬܐ ܐܘ ܠܐ ܝܕܥܝܬܘܢ ܙܕܩ", "ܕܢܟܦܪܝܗܿ ܕܠܝܬ ܒܕܠܘ ܠܟܠܗܝܢ ܕܐܝܬܝܗܝܢ ܝܕܥܝܢܢ.", "ܙܢܐ ܕܝܢ ܕܬܠܬܐ. ܐܡܪܝܢܢ ܕܐܦ ܢܫܦ ܠܟܘܢ ܕܠܘ ܠܒܪ ܡܢ ܗܿܠܝܢ ܬܠܬܐ ܥܠܬܐ", "ܐܝܬ ܐܚܪܬܐ. ܐܠܐ ܡܨܝܐ ܕܬܠܬܝܗܘܢ ܐܟܚܕܐ ܐܢܘܢ ܥܠܬܗ ܕܦܣܩܐ. ܘܟܕ ܒܡܫܟܢܐ ܐܟܚܕܐ ܫܟܝܚܝܢ.", "ܒܫܡܝܐ ܡܨܝܐ ܕܠܐ ܢܫܬܟܚܘܢ ܟܠܗܘܢ ܐܟܚܕܐ.", "ܙܢܐ ܕܝܢ ܕܐܪܒܥܐ. ܐܡܪܝܢܢ ܐܫܦܢܢ ܕܗܿܘ ܬܠܝܬܝܗ ܕܦܘܠܓܐ ܐܝܬܘܗܝ ܥܠܬܐ", "ܕܡܫܪܝܢܘܬܐ. ܐܠܐ ܗܘ ܗܢܐ ܡܨܝܐ ܕܠܘ ܦܫܝܛܐܝܬ ܐܠܐ ܒܙܢܐ ܡܕܡ ܢܗܘܐ ܥܠܬܐ. ܗܿܘ ܕܒܡܫܟܢܐ", "ܫܟܝܚ܆ ܒܫܡܝܐ ܕܝܢ ܘܠܐ ܣܟ. ܗܿܢܘ ܕܝܢ ܓܘܫܡܢܝܘܬܐ ܠܘ ܦܫܝܛܬܐ ܐܠܐ ܗܿܝ ܕܒܗܘܠܐ ܗܝ", "ܡܩܒܠܢܝܬ ܗܘܝܐ ܘܚܘܒܠܐ. ܘܠܘ ܗܿܝ ܕܒܠܐ ܡܩܒܠܢܝܬܗܘܢ. ܘܒܗܠܝܢ ܟܠܗܝܢ ܡܬܒܕܩܐ ܐܠܝܠܘܬܗܿ", "ܕܡܚܘܝܢܘܬܐ ܦܪܕܝܓܡܐ.", "ܘܡܢܗܝܢ ܬܘܒ ܕܡܚܘܝܢ̈ܘܬܐ ܐܠܝ̈ܠܬܐ ܐܝܬܝܗܿ. ܘܗܿܝ ܕܣܘܠܘܓܝܣܡܘܣ ܪܡܙܢܝܐ", "ܡܬܟܢܝܐ. ܒܗܿܝ ܕܠܣܟܐ ܗܿܘ ܪܒܐ ܡܪܡܙ ܪܡܙ ܘܠܘ ܡܥܗܕܘ ܡܥܗܕܐ ܡܢ ܩܨ ܕܢܝܚܘܬܗ. ܐܝܟ ܗܿܝ", "ܕܢܐܡܪ ܕܒܪܢܫܐ ܚܝܘܬܐ ܐܝܬܘܗܝ ܡܕܝܢ ܓܘܫܡܐ ܐܝܬܘܗܝ. ܐܘ ܡܢ ܩܨ ܗܿܝ ܕܠܐ ܬܬܦܪܣܐ", "ܪܝܩܢܘܬܗ. ܐܝܟ ܕܦܠܢ ܡܕܝܪ ܒܠܠܝܐ ܡܕܝܢ ܓܢܒܐ ܐܝܬܘܗܝ. ܘܡܢܗܝܢ ܬܘܒ ܗܿܝ ܕܡܬܟܢܝܐ", "ܟܪ̈ܝܣܝܣ ܒܗܿܝ ܕܗܿܘ ܡܨܥܝܐ ܡܫܘܕܥܢܐ ܗܘ ܕܣܟܐ ܪܒܐ ܘܐܣܟܝܡܐ ܗܿܘܐ ܩܕܡܝܐ. ܐܢ ܡܬܠܬܡ ܐܝܟ", "ܗܿܝ ܕܐܡܪܝܢ ܕܗܕܐ ܐܢܬܬܐ ܡܪܬ ܚܠܒܐ ܗܝ ܡܕܝܢ ܝܠܕܬ.", "ܘܡܢܗܝܢ ܬܘܒ ܗܿܝ ܕܐܬܐ ܡܬܟܢܝܐ ܕܐܝܬܝܗܿ ܣܘܠܘܓܝܣܡܘܣ ܪܡܙܢܝܐ ܕܬܚܘܡܗ", "ܗܿܘ ܡܨܥܝܐ ܐܢ ܓܘܢܝ ܡܢ ܣܟ̈ܐ. ܐܣܟܝܡܐ ܗܘ ܬܪܝܢܐ ܟܕ ܡܬܠܬܡ. ܐܝܟ ܗܿܝ ܕܐܡܪܝܢ ܕܗܕܐ", "ܐܢܬܬܐ ܐܫܬܢܝ ܦܪܨܘܦܗܿ ܡܕܝܢ ܒܛܢܐ. ܐܢܕܝܢ ܕܝܠܢܝ ܡܢ ܣܟ̈ܐ ܐܣܟܝܡܐ ܗܘ ܬܠܝܬܝܐ. ܟܕ", "ܡܬܒܕܩ ܐܝܟ ܗܿܝ ܕܐܡܪܝܢ ܕܓܢܒܪ̈ܐ ܛܠܘܡܝܢ ܒܗܿܝ ܕܓܘܠܝܕ ܓܢܒܪ ܗܘܐ ܘܛܠܘܡ.", "ܘܡܢܗܝܢ ܬܘܒ ܣܦܣܪܘܬܐ ܕܗܝ ܗܝ ܦܘܣܘܓܢܘܡܝܩܝ ܕܐܝܬܝܗܿ ܣܘܠܘܓܝܣܡܘܣ ܗܿܘ", "ܕܡܨܥܝܐ ܐܝܬ ܠܗ ܛܘܦܣܐ ܡܕܡ ܦܓܪܢܝܐ ܕܫܟܝܚ ܠܒܪܢܫܐ ܘܠܡܕܡ ܡܢ ܚܝ̈ܘܬܐ ܐܝܟ ܪܡܘܬ ܨܘܪܐ", "ܠܐܪܝܐ ܘܠܒܪܢܫܐ ܐܢܫ. ܒܕܓܘܢ ܒܡܚܝܢܘܬܗܘܢ ܕܒܛܘܦܣܐ ܗܢܐ܆ ܡܚܝܢܘܬܗܘܢ ܕܒܚ̈ܫܐ ܡܕܡ", "ܚܝܘ̈ܬܢܝܐ ܡܣܬܦܣܪܐ. ܘܗܢܐ ܘܗܿܘ ܕܩܕܡܘܗܝ ܠܘܬ ܦܪܕܝܓܡܐ ܗܿܦܟܝܢ.", "ܘܡܢܗܝܢ ܬܘܒ ܗܿܝ ܕܣܘܠܘܓܝܣܡܘܣ ܪܥܝܢܐ ܡܬܟܢܐ. ܐܝܟ ܗܿܝ ܕܐܡܪܝܢܢ ܕܪ̈ܚܡܐ", "ܫܦܝܪ̈ܬܐ ܡܠܟܝܢ. ܘܣܢ̈ܐܐ ܩܪ̈ܨܐ ܐܟܠܝܢ. ܘܐܝܟ ܕܒܣܘܓܐܐ ܠܐ ܦܪܘܣܕܝܘܪ̈ܝܣܡܘܣ ܗܘ̈ܝܢ", "ܦܪ̈ܘܛܣܝܣ. ܕܐܝܟ ܗܿܠܝܢ.", "ܢܘܗܪܐ ܕܥܠ ܦܪ̈ܘܛܣܝܣ ܗܿܢܝܢ ܕܐܝܬܝܗ̈ܝܢ ܗܘ̈ܠܐܣ ܕܡܚܘܝ̈ܢܘܬܐ", "ܣܘܠܘܓܝ̈ܣܛܝܩܝܬܐ", "ܒܟܠ ܓܝܪ ܡܪܟܒܐ ܬܪܝܢ ܐܝܬ ܣܘܥܪ̈ܢܐ. ܪܘܟܒܐ ܐܡܪ ܐܢܐ ܗܿܘ ܕܐܕܫܐ ܡܬܟܢܐ.", "ܘܗܿܘ ܕܒܗ ܗܿܘܐ ܪܘܟܒܐ. ܕܗܘܠܐ ܡܬܩܪܐ. ܘܡܛܠ ܕܐܦ ܡܚܘܝܢܘܬܐ ܣܘܠܘܓܝܣܛܝܩܝܬܐ ܡܢܗܘܢ", "ܕܡܪ̈ܟܒܐ ܗܝ ܠܗܿ ܬܘܒ ܐܠܨܐܝܬ ܗܿܠܝܢ ܢܩܦܝܢ. ܘܥܠ ܪܘܟܒܗܿ ܩܕܡܬ ܡܠܬܐ ܦܪܥܬ. ܡܟܝܠ ܥܠ", "ܗܿܢܝܢ ܕܒܗܝܢ ܡܬܪܟܒܐ ܕܗܘ̈ܠܐܣ ܡܬܩܪ̈ܝܢ ܐܠܨܐ ܠܡܢܗܪܘ. ܟܕ ܡܦܠܓܝܢܢ ܠܦܪ̈ܘܛܣܝܣ ܠܦܘܬ", "ܟܝܢ̈ܝܗܝܢ ܘܐܡܪܝܢܢ ܕܗܢܝܢ ܦܪ̈ܘܛܣܝܣ. ܐܘ ܫܠܡܘܬܢܝ̈ܬܐ ܐܝܬܝܗ̈ܝܢ. ܐܘ ܡܣܬܒܪ̈ܢܝܬܐ. ܐܘ", "ܣܒܗ̈ܝܬܐ. ܐܘ ܡܦܢܛܣ̈ܢܝܬܐ. ܘܗܿܢܝܢ ܫܠܡܘܬܢܝ̈ܬܐ ܐܘ ܡܬܬܘܕܝܢ̈ܝܬܐ ܐܢܝܢ. ܐܘ", "ܡܬܬܫܠܡ̈ܢܝܬܐ. ܘܗܿܢܝܢ ܡܬܬܘܕܝܢ̈ܝܬܐ ܐܘ ܐܠܨ̈ܝܬ ܩܘܒܠܐ ܐܝܬܝܗ̈ܝܢ. ܐܘ ܡܬܛܒܢ̈ܝܬܐ. ܐܘ", "ܘܗܡ̈ܝܬܐ. ܘܗܿܢܝܢ ܐܠܨ̈ܝܬ ܩܘܒܠܐ. ܐܘ ܩܕܡܝ̈ܬܐ ܐܢܝܢ ܐܘ ܡܬܪ̈ܓܫܢܝܬܐ ܐܘ ܢܣܝܢ̈ܝܬܐ ܐܘ", "ܡܕܥܝ̈ܬܐ ܐܘ ܬܟܝ̈ܒܬܐ ܐܘ ܦܪ̈ܘܛܣܝܣ ܕܣܘܠܘܓܝܣܘܬܗܝܢ ܥܡܗܝܢ.", "ܡܛܠ ܩܕܡܝ̈ܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܕܗܘܢܐ ܗܿܢܝܢ ܟܝܢܐܝܬ ܡܘܕܐ ܫܪܝܪܘܬܗܝܢ", "ܟܕ ܡܬܝܩܢ ܣܟ̈ܐ ܕܡܢܗܘܢ ܡܪ̈ܟܒܢ. ܘܐܢ ܢܗܘܐ ܕܒܕܘܟ ܢܟܦܘܪ ܐܢܝܢ ܡܢ ܩܨ ܠܐ ܡܬܝܩܢܢܘܬ", "ܣܟ̈ܐ ܗܕܐ ܠܗ ܓܕܫܐ ܘܠܘ ܡܛܠ ܡܕܡ ܐܚܪܝܢ. ܘܗܿܠܝܢ ܡܢ ܐܝܟ ܗܿܝ ܕܟܘܠܐ ܪܒ ܡܢ ܡܢܬܐ. ܘܚܕ", "ܓܘܫܡܐ ܠܐ ܡܨܐ ܠܡܫܪܐ ܒܬܪܬܝܢ ܕܘܟ̈ܝܢ ܐܟܚܕܐ.", "ܡܛܠ ܡܬܪ̈ܓܫܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܗܘܢܐ ܦܣܩ ܫܪܝܪܘܬܗܝܢ. ܒܝܕ", "ܡܪܓܫܢܘܬ ܚܝ̈ܠܐ ܡܕܡ ܒܪ̈ܝܐ ܐܘ ܓܘ̈ܝܐ. ܐܝܟ ܗܿܝ ܕܢܦܣܘܩ ܕܫܡܫܐ ܡܢܗܪܢܐ ܗܘ. ܘܕܐܝܬ ܠܢ", "ܦܢܛܣܝܐ ܘܪܓܬܐ ܘܚܡܬܐ.", "ܡܛܠ ܢܣܝܢ̈ܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܥܠܬ ܦܣܩܐ ܕܒܗܝܢ ܡܥܝܢܢ̈ܘܬܐ", "ܥܦܝ̈ܦܬܐ ܡܫܘܕ̈ܥܬ ܡܪܢܝܘܬܐ ܐܘ ܡܘܪ̈ܬܬ ܥܠܘܒܘܬ ܡܣܒܪܢܘܬܐ ܐܝܬܝܗ̈ܝܢ. ܘܗܿܢܝܢ ܡܒܕ̈ܩܬ", "ܡܪܢܝܘܬܐ ܗܢܝܢ ܕܝܠܢܐܝܬ ܒܝܘ̈ܠܦܢܐ ܡܪ̈ܢܝܐ ܥ̈ܐܠܢ. ܘܡܢ ܥܪܝܨܘ ܢܦܫܐ ܡܬܕܢܝܐ ܠܣܘܥܪ̈ܢܐ", "ܕܣܓܝܐܝܬ ܡܬܟܝܢܝܢ. ܟܕ ܪ̈ܡܙܐ ܡܕܡ ܐܠܗ̈ܝܐ ܠܒܘܝ̈ܢܐ ܢܩܦܝܢ. ܐܝܟ ܗܿܝ ܕܢܦܣܘܩ ܕܡܚܘܬܐ", "ܕܒܫܒܛܐ ܡܟܐܒܢܝܬܐ ܗܝ. ܘܣܝܦܐ ܕܚܪܝܦ ܨܪܘܝܐ. ܘܒܗ ܒܦܣܩܐ ܕܐܝܟ ܗܢܐ ܡܥܙܪܪܐ ܣܘܠܘܓܝܣܘܬܐ", "ܓܢܝܙܬܐ. ܐܝܟ ܗܿܝ ܕܐܠܘ ܟܘܝܢܐ ܗܘܐ ܠܘ ܟܝܢܐ. ܠܐ ܒܐܡܝܢܘ ܡܬܥܝܢ ܗܘܐ. ܘܬܢܝܐ ܕܐܢܛܝܦܣܝܣ", "ܕܢܩܦܝܐ ܠܗ ܠܩܕܝܡܝܐ ܡܟܢܫ. ܘܠܐ ܐܠܨܐ ܠܠܘܓܝܩܘܣ ܠܡܒܚܢܘ ܥܠ ܥܠܬܐ ܕܐܢܢܩܝܘܬܐ ܡܫܬܪܪܢܘܬܐ", "ܕܐܝܟ ܗܕܐ. ܐܠܐ ܢܫܬܘܕܥ ܕܕܐܝܟ ܗܟܢܐ ܗܝ.", "ܡܛܠ ܡܕܥܝ̈ܬܐ", "ܘܗܿܠܝܢ ܡܢ ܐܝܬܝܗܝܢ ܦܪ̈ܘܛܣܝܣ ܗܿܢܝܢ ܕܥܠܬ ܦܣܩܐ ܒܗܝܢ ܡܕܥܐ ܗܘ ܚܪܝܦܐ", "ܕܢܦܫܐ. ܕܥܡܗ ܟܠ ܚܪܝܢܐ ܡܫܢܐ ܐܝܟ ܗܿܝ ܕܢܐܡܪ ܕܣܗܪܐ ܡܢ ܫܡܫܐ ܡܩܒܠ ܢܘܗܪܐ. ܒܗܿܝ", "ܕܡܫܬܚܠܦܘ ܡܫܬܚܠܦܝܢ ܒܗ ܐܣܟܝ̈ܡܝ ܢܘܗܪܐ ܠܦܘܬ ܩܘܪܒܗ ܘܪܘܚܩܗ ܡܢ ܫܡܫܐ. ܘܗܢܝܢ ܡܢ", "ܡܕܥܝ̈ܬܐ ܛܒ ܡܚܝ̈ܢܢ ܠܢܣܝܢ̈ܝܬܐ. ܦܪ̈ܝܫܢ ܕܝܢ ܒܗܿܝ ܕܡܕܥܝ̈ܬܐ ܡܢ ܐܝܬ ܐܡܬܝ ܕܒܚܕܐ ܙܒܢ", "ܢܩܦܐ ܐܢܢܩܝܘܬ ܡܫܪܪܢܘܬܐ ܠܗܝܢ. ܢܣܝܢ̈ܝܬܐ ܕܝܢ ܠܘ ܗܟܢܐ ܐܠܐ ܒܬܪ ܙܒܢ̈ܬܐ ܣܓܝ̈ܐܬܐ.", "ܡܛܠ ܬܟܝ̈ܒܬ", "ܘܗܿܠܝܢ ܬܘܒ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܢ ܩܨ ܫܡ̈ܥܐ ܬܟܝ̈ܒܐ", "ܘܣܗܕ̈ܘܬܐ ܣܒܝ̈ܣܬܐ. ܘܬܘܢ̈ܝܐ ܠܐ ܚܫܢ̈ܝܐ ܦܣܩܐ ܢܦܫܐ ܡܪܢܝܘܬܗܝܢ ܐܝܟ ܗܿܝ ܕܢܦܣܘܩ", "ܫܟܝܚܘܬ ܓܙܪܬܐ ܕܫܡܗܿ ܩܘܦܪܘܣ. ܘܕܗܘܐ ܒܥܠܡܐ ܐܣܝܐ ܐܢܫܐ ܒܚܝܪܐ ܫܡܐ ܠܗ ܓܐܠܝܢܘܣ. ܘܐܦܢ", "ܠܐ ܚܙܝܢ ܐܢܘܢ. ܘܡܢܝܢܐ ܡܢ ܕܣܗܕ̈ܘܬܐ ܠܘ ܡܬܚܡܐ ܡܕܡ ܙܕܩ ܕܢܗܘܐ ܒܗܿܝ ܕܐܝܬ ܐܡܬܝ", "ܕܣܗܕ̈ܘܬܐ ܕܠܝ̈ܠܬܐ ܕܠܝܠܐܝܬ ܠܘܬ ܗܿܝ ܕܐܢܢܩܐܝܬ ܬܫܪ ܢܕܓ̈ܠܢ ܠܢܦܫܐ. ܗܿܢܝܢ ܕܝܢ", "ܡܫܪ̈ܬܚܬܐ ܘܠܐ ܣܟ. ܘܗܕܐ ܡܢ ܓܕܫܐ ܟܕ ܒܩܢܘ̈ܡܐ ܕܐܝܟ ܗܿܠܝܢ ܣܓܝ̈ܐܐ ܚܫܢܝܘܬܐ ܡܕܡ ܢܦܫܐ", "ܡܥܝܢܐ. ܘܒܗܠܝܢ ܒܨܝܪ̈ܐ ܠܐ ܚܫܢܝܘܬܐ. ܘܐܢܢܩܝܘܬ ܡܫܪܢܘܬܐ ܗܿܝ ܐܝܕܐ ܕܒܝܕ ܬܟܝܒܘܬܐ ܐܘ", "ܢܣܝܢܐ ܐܘ ܡܕܥܐ ܗܘܝܐ ܠܒܪ ܐܢܫ ܐܢܫ. ܘܠܐ ܣܟ ܡܨܝܐ ܕܠܐܚܪܝܢ ܬܪܟܢ ܠܘܬ ܗܿܝ ܕܢܫܬܪܪ. ܒܕ", "ܡܨܝܐ ܕܠܐ ܬܬܕܪܟ ܠܗ ܗܝ ܐܢܢܩܝܘܬܐ ܕܐܝܟ ܗܕܐ ܘܠܐ ܡܨܝܐ ܠܡܬܬܟܣܘ ܒܝܕ ܡܚܘܝܢܘܬܐ ܐܚܪܬܐ.", "ܡܛܠ ܦܪ̈ܘܛܣܝܣ ܕܥܡܗܝܢ ܣܘܠܘܓܝܣܘܬܗܝܢ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܦܣܩ ܦܣܩ ܠܗܝܢ ܗܘܢܐ ܒܝܕ", "ܡܨܥܝܐ ܐܝܢܐ ܕܠܐ ܣܟ ܡܨܐ ܠܡܕܪܟܘ ܡܢ ܡܚܫܒܬܐ ܟܕ ܗܢܘܢ ܣܟ̈ܐ ܡܬܕܪܟܝܢ ܐܝܟ ܦܣܩܢ ܕܬܪܝܢ", "ܦܠܓܐ ܗܘ ܕܐܪܒܥܐ. ܘܡܨܥܝܐ ܡܢ ܗܪܟܐ ܐܝܬܘܗܝ ܕܬܪܝܢ ܚܕ ܗܘ ܡܢ ܬܪܝܗܘܢ ܦܘܠܓ̈ܘܗܝ ܕܐܪܒܥܐ", "ܕܫܘِܐ ܠܗܿܘ ܐܚܪܢܐ. ܘܐܝܟ ܗܿܝ ܬܘܒ ܕܢܦܣܘܩ ܕܐܪܒܥܐ ܙܘܓܐ ܗܘ ܒܗܿܝ ܕܠܫܘ̈ܝܐ ܡܬܦܠܓ.", "ܦܪܝܫ ܕܝܢ ܗܢܐ ܙܢܐ ܡܢ ܗܿܢܝܢ ܩܕܡ̈ܝܬܐ. ܒܗܿܝ ܕܗܿܢܝܢ ܒܠܥܕ ܡܨܥܝܐ ܡܬܕܪܟܐ ܐܢܢܩܝܘܬ", "ܫܪܝܪܘܬܗܝܢ. ܗܢܐ ܕܝܢ ܒܝܕ ܡܨܥܝܐ ܘܐܦ ܛܒ ܕܢܝܚ.", "ܡܛܠ ܡܛܒܒ̈ܢܝܬܐ", "ܡܬܛܒܒ̈ܢܝܬܐ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܐܠܨܐ ܡܫܬܪܪܢܘܬܗܝܢ ܡܢ ܩܨ", "ܓܘܢܝܘܬ ܡܘܕܝܢܘܬܐ ܕܒܢ̈ܝ ܐܢܫܐ ܫܪܝܪܘܬܗܝܢ. ܐܘ ܡܘܕܝܢܘܬ ܥܡܐ ܡܕܡ. ܒܕܓܘܢ ܟܕ ܡܢܗ ܘܠܗ", "ܗܘܢܐ ܢܕܘܢ ܐܢܘܢ ܒܥܠܕ ܗܿܝ ܕܢܬܥܫܡ ܡܢ ܛܢܢܐ ܐܘ ܪ̈ܚܡܐ. ܐܘ ܚܫ̈ܐ ܐܚܪ̈ܢܐ ܢܦܫܢ̈ܝܐ ܕܒܝܕ", "ܥܝ̈ܕܐ ܐܘ ܢܡܘ̈ܣܐ ܐܟܣܝܣ ܩܢܘ. ܡܨܐ ܠܡܚܪܝܘ ܥܠ ܫܪܝܪܘܬܗܝܢ ܒܗܦܟܐ ܕܗܿܢܝܢ ܐܠܨ̈ܝܬ", "ܩܘܒܠܐ. ܘܗܿܢܝܢ ܡܢ ܐܝܟ ܗܿܝ ܕܛܠܘܡܝܐ ܣܢܝܐܐ ܗܘ. ܘܡܦܪܣܝܘܬ ܐܢܫܐ ܨܥܝܪܐ. ܘܫܪܟܐ", "ܕܠܗܿܠܝܢ ܕܡܝܢ ܕܠܘܬܗܘܢ ܟܕ ܒܪܢܫܐ ܢܬܗܘܢܢ ܝܬܗ ܕܥܕܡܫ ܒܪِܐ ܘܠܐ ܐܬܬܪܬܝ. ܐܘ ܩܢܐ ܝܕܥܬܐ", "ܣܛܪ ܡܢ ܗܿܝ ܐܢܢܩܝܬܐ. ܠܘ ܕܠܐܚܪܝܢ ܕܐܢ ܠܗܝܢ ܐܝܟ ܟܐܢ̈ܬܐ. ܘܠܘ ܟܠ ܡܛܒܒܐ ܫܪܝܪܐ. ܐܦܠܐ", "ܟܠ ܟܦܝܪܐ ܕܓܠܐ. ܐܝܬ ܗܘ ܓܝܪ ܡܛܒܒܐ ܕܪܝܩܢ ܘܟܦܝܪܐ ܕܫܪܝܪ. ܘܗܿܘ ܡܢ ܐܝܟ ܟܠܘܝܘܬ ܕܒܚܐ", "ܕܚܝ̈ܘܬܐ ܠܘܬ ܐܢܫܝܢ ܗܿܝ ܕܐܦ ܐܠܦܗܿ ܢܡܘܣܐ. ܗܿܘ ܕܝܢ ܐܝܟ ܠܐ ܡܬܡܨܝܢܘܬ ܒܪܝܬ ܟܠ", "ܠܥܒܘܕܐ. ܗܕܐ ܕܝܢ ܐܦܢ ܟܦܝܪܐ ܠܦܫܝ̈ܛܐ ܠܐ ܫܪܝܪܐ ܐܝܬܝܗܿ. ܒܕ ܠܘ ܕܕܡܐ ܠܗ ܡܨܐ ܠܡܒܪܐ.", "ܡܛܠ ܘܗܡ̈ܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܐܠܨ̈ܝܬ ܫܪܪܐ ܡܬܬܕܝ̈ܢܢ ܡܢ", "ܚܝܠܐ ܗܿܘ ܕܘܗܡ ܡܬܩܪܐ. ܠܘ ܡܢ ܗܘܢܐ. ܘܗܘ ܗܢܐ ܒܗܿܝ ܕܘܠܐ ܡܕܡ ܣܛܪ ܡܢ ܗܿܠܝܢ ܕܡܢ", "ܪ̈ܓܫܐ ܠܗ ܡܬܝܒܠܝܢ ܡܨܐ ܗܘ ܠܡܕܪܟܘ. ܘܡܛܠ ܗܕܐ ܒܟܠ ܨܒܘ ܠܐ ܡܬܪܓܫܢܝܬܐ ܥܫܝܢܐܝܬ ܟܦܪ.", "ܘܗܢܝܢ ܗܿܠܝܢ ܐܘ ܫܪܝܪ̈ܬܐ ܐܝܬܝܗ̈ܝܢ ܐܝܟ ܣܘܥܪ̈ܢܐ ܡܬܪ̈ܓܫܢܐ ܕܒܗܝܢ ܐܠܨ̈ܝܬ ܩܘܒܠܐ", "ܥ̈ܐܠܢ. ܐܘ ܕܓ̈ܠܬܐ ܐܝܟ ܣܘܪ̈ܢܐ ܠܐ ܡܬܪ̈ܓܫܢܐ ܕܐܣܝܪܝܢ ܥܡ ܓܘܫ̈ܡܐ ܐܘ ܠܐ ܐܣܝܪܝܢ ܐܝܟ", "ܗܿܝ ܕܢܦܣܘܩ ܕܟܠ ܡܐ ܕܐܝܬܘܗܝ ܡܢ ܐܢܢܩܝ ܕܐܬܪܐ ܢܗܘܐ ܠܗ ܕܒܗ ܐܝܬܘܗܝ. ܘܐܝܟ ܗܿܝ ܕܒܬܪ", "ܐܣܦܝܪܐ ܚܒܫܬ ܟܠ. ܪܘܝܚܘܬܐ ܐܝܬ ܠܐ ܡܣܬܝܟܢܝܬܐ. ܘܐܠܘ ܠܐ ܗܘܢܐ ܢܡܘܣܐ ܡܙܢܩ ܙܢܩ ܐܢܝܢ", "ܡܢ ܗܿܠܝܢ ܩܕܡܝ̈ܬܐ ܡܬܬܕܝ̈ܢܢ ܗܘ̈ܝ. ܘܗܿܘ ܕܡܢܗܝܢ ܡܬܬܟܣ ܘܠܐ ܣܟ ܫܠܐ ܡܢ ܗܿܝ ܕܒܦܘܢ̈ܝܐ", "ܘܗܡ̈ܝܐ ܢܬܚܫܚ. ܘܝܕܝܥܐ ܕܓܠܘܬܗܝܢ ܡܢ ܗܿܝ ܕܙܒܢ̈ܝܢ ܣܓܝ̈ܐܢ ܟܕ ܗܘܢܐ ܣܘܠܘܓܝܣܡܘܣ ܡܕܡ", "ܡܪܢܝܐ ܡܪܟܒ. ܗܿܘ ܐܝܢܐ ܕܟܘܢܫܐ ܡܟܢܫ ܕܣܬܪ ܡܬܪܥܝܢܘܬܗ ܕܘܗܡ. ܗܘ ܗܢܐ ܟܕ ܠܦܪ̈ܘܛܣܝܣ", "ܗܿܢܝܢ ܫܠܡ ܡܢ ܟܘܢܫܐ ܫܘܪ ܘܠܐ ܫܪܝܪܐ ܕܐܢ ܠܗ. ܘܓܠܝܐ ܕܡܢ ܫܪܝܪܬܐ ܐܠܐ ܫܪܝܪܐ ܠܐ ܡܨܐ", "ܠܡܟܢܫܘ. ܒܗܿ ܒܕܡܘܬܐ ܟܕ ܗܘ ܡܢ ܗܿܠܝܢ ܗܘ ܕܐܝܬܝܗ̈ܝܢ. ܠܐ ܡܬܕܪܟܢܐ ܗܘ ܠܝܬܗ. ܒܕܓܘܢ ܠܘ", "ܟܠ ܕܠܗ ܠܐ ܡܬܕܪܟ ܐܝܟ ܗܿܘ ܕܠܐ ܐܝܬܘܗܝ ܙܕܩ ܠܡܬܬܕܢܘ. ܒܗܿ ܒܕܡܘܬܐ ܘܚܝ̈ܠܐ ܐܚܪ̈ܢܐ", "ܓܘ̈ܝܐ ܕܚܠܬܐ ܠܡܐܡܪ ܘܚܡܬܐ ܘܪܓܬܐ. ܠܐ ܡܨܐ ܠܡܕܪܟܘܬܗܘܢ ܘܗܡ. ܐܠܐ ܐܝܟ ܗܿܢܘܢ ܕܡܓܫ̈ܡܐ", "ܐܢܘܢ ܘܒܐܬܪܐ ܫܪܝܢ. ܘܟܕ ܠܗܘܢ ܠܗܿܠܝܢ ܠܘ ܐܝܟ ܕܐܝܬܝܗܘܢ ܡܕܪܟ ܐܝܟܢܐ ܝܩܝܪ̈ܝ ܠܒܐ", "ܐܢܫ̈ܝܢ ܗܿܘܝܢ ܠܘܬ ܗܿܝ ܕܢܘܕܘܢ ܕܟܠ ܕܐܝܬܘܗܝ ܡܬܪܓܫܢܐ ܙܕܩ ܕܢܗܘܐ ܘܐܠܐ ܠܐ ܐܝܬܘܗܝ.", "ܡܛܠ ܡܬܬܫܠܡ̈ܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܡܢ ܐܢܫ̈ܝܢ ܫܘ̈ܝܝ ܠܡܬܗܝܡܢܘ ܡܢ", "ܩܨ ܡܣܒܪܢܘܬܐ ܛܒܬܐ ܕܩܢܝܢܢ ܥܠܝܗܘܢ. ܒܝܕ ܓܒܪ̈ܘܬܐ ܡܕܡ ܘܐܬܘ̈ܬܐ ܫܡܝܢ̈ܝܬܐ. ܐܘ ܒܝܕ", "ܚܟܡܬܐ ܡܥܠܝܬܐ ܕܩܢܘ܆ ܩܒܠܢ ܐܢܝܢ ܘܐܬܬܫܠܡܢ. ܐܘ ܡܢ ܗܿܘ ܕܕܪܫ ܢܬܬܫܠܡ ܐܢܝܢ. ܐܘ", "ܦܪ̈ܘܛܣܝܣ ܐܢܝܢ ܕܒܝܘܠܦ̈ܢܐ ܡܢܬܝ̈ܐ ܠܐ ܡܨܝܐ ܕܐܦܘܕܝܟܣܝܣ ܥܠܝܗܝܢ ܬܗܘܐ. ܒܕܓܘܢ ܡܢ", "ܥܪܝܨܘ ܡܩܒܠ ܐܢܝܢ ܗܿܘ ܕܝܠܦ. ܥܕ ܢܬܡܛܐ ܠܝܘܠܦܢܐ ܟܠܢܝܐ ܕܒܗ ܡܨܐ ܠܡܫܬܪܪܘܬܗܝܢ. ܘܗܢܝܢ", "ܗܿܠܝܢ ܐܢ ܥܡ ܚܪܝܢܐ ܡܬܩܒ̈ܠܢ ܥܫܘܡ̈ܝܐ ܡܬܟܝܢ̈ܝܢ. ܐܢܕܝܢ ܥܡ ܚܘܝܚܘܬܐ ܫܬܐܣ̈ܐ", "ܕܡܬܬܣܝ̈ܡܢ ܡܬܩܪ̈ܝܢ ܐܝܟ ܕܩܕܡܝܢ ܡܬܚܘܐ.", "ܡܛܠ ܡܣܬܒܪ̈ܢܝܬܐ", "ܘܗܿܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܒܦܣܩܗܝܢ ܠܡܣܒܪܢܘܬܐ ܢܩܦܐ", "ܢܦܫܐ. ܡܣܒܪܢܘܬܐ ܕܝܢ ܐܝܬܝܗܿ ܦܣܩܐ ܕܥܠ ܡܕܡ ܕܗܟܢܐ ܐܝܬܘܗܝ ܥܡ ܡܕܪܟܢܘܬܐ ܕܡܬܡܨܝܢܘܬ", "ܗܘܢܐ ܕܐܢܛܝܦܣܝܣ ܕܝܠܗ ܕܦܣܩܐ ܗܿܘ ܐܝܟ ܕܬܦܣܘܩ ܕܦܠܢ ܒܠܠܝܐ ܗܘ ܡܕܝܪ. ܡܕܝܢ ܡܚܘܙܐ ܗܘ", "ܨܒܐ ܠܡܫܠܡܘ. ܘܡܢܗܝܢ ܬܘܒ ܕܗܿܠܝܢ ܐܝܬܝܗ̈ܝܢ ܘܦܪ̈ܘܛܣܝܣ ܗܿܠܝܢ ܡܛܒܒܢ̈ܝܬܐ ܕܡܬܕܢܝܐ", "ܠܗܝܢ ܢܦܫܐ ܒܪܫ ܡܬܪܥܝܢܘܬܐ. ܘܟܕ ܩܠܝܠ ܡܬܚܫܒܐ ܒܗܝܢ. ܡܗܦܟܐ ܡܢܗܝܢ ܚܝܪܐ. ܐܝܟ ܗܿܝ", "ܕܡܬܐܡܪܐ ܕܥܕܪ ܐܚܘܟ ܛܠܘܡܐ ܗܘ ܐܘ ܛܠܝܡܐ.", "ܡܛܠ ܣܒܗ̈ܝܬܐ", "ܘܗܠܝܢ ܡܢ ܐܝܬܝܗ̈ܝܢ ܦܪ̈ܘܛܣܝܣ ܗܿܢܝܢ ܕܢܩܦ ܠܗܝܢ ܦܣܩܐ ܡܢ ܩܨ", "ܡܣܒܗܘܬܗܝܢ ܕܒܗܢܝܢ ܐܠܨ̈ܝܬ ܩܘܒܠܐ ܐܘ ܕܣܛܪ ܡܢܗܝܢ. ܘܗܝ ܡܣܒܗܘܬܐ ܐܘ ܒܒܪܬ ܩܠܐ ܗܿܘܝܐ.", "ܐܘ ܒܣܘܟܠܐ ܐܟܡܐ ܕܥܕ ܩܠܝܠ ܡܬܚܘܝܐ.", "ܡܛܠ ܡܦܢܛܣ̈ܢܝܬܐ", "ܘܗܠܝܢ ܡܢ ܐܝܬܝܗܿ ܦܪ̈ܘܛܣܝܣ ܗܿܢܝܢ ܕܪܓܝܓܘܬܐ ܡܕܡ ܐܘ ܓܥܝܨܘܬܐ ܟܕ", "ܡܬܠܬܡ̈ܢ ܒܢܦܫܐ ܡܥܒ̈ܕܢ ܐܝܟ ܡܢ ܕܐܡܪ ܠܐ ܬܛܥܡ ܗܢܐ ܕܒܫܐ. ܒܗܿܝ ܕܡܪܬܐ ܗܘ ܡܓܡܥܢܝܬܐ", "ܘܡܚܕܗܿ ܓܥܛܐ ܡܢܗ ܢܦܫܐ. ܘܐܦܢ ܝܕܥܐ ܕܠܘ ܡܪܬܐ ܗܘ. ܘܐܝܟ ܗܿܝ ܬܘܒ ܕܡܬܐܡܪܐ ܗܢܐ ܐܪܝܐ", "ܗܘ ܒܬܘܩܦܐ. ܗܢܐ ܣܗܪܐ ܗܘ ܒܫܘܦܪܐ. ܘܡܚܕܗܿ ܗܿܘ ܡܫܬܘܪ. ܗܿܘ ܕܝܢ ܡܫܬܦܪ ܟܐܡܬ ܒܥܝܢܐ.", "ܘܐܦܢ ܦܪܫ ܡܕܥܐ ܕܒܪܢܫܐ ܠܐܪܝܐ ܗܘ ܐܦܠܐ ܣܗܪܐ. ܐܠܐ ܡܢ ܗܓܓܘܬܐ ܡܬܥܠܒ. ܘܣܓܝ̈ܐܐ ܡܢ", "ܒܢܝ̈ܢܫܐ ܪܦܣܝܢ ܠܘܬ ܣܘܥܪ̈ܢܐ ܡܕܡ. ܘܩܦܣܝܢ ܡܢ ܐܚܪ̈ܢܐ ܒܝܗܝܢ. ܝܬܝܪ ܕܝܢ ܡܥܒܕܢܝ̈ܬܐ", "ܥܒܕܐ ܠܗܝܢ. ܗܿܝ ܕܣܩܝܠܐܝܬ ܢܬܐܡܪ̈ܢ ܘܥܡ ܡܫܘܚܬܐ ܐܦ ܒܐܬܘ̈ܬܐ ܐܘܝ̈ܬܐ ܢܬܗܕܪ̈ܢ ܘܠܐ", "ܐܠܨܐ ܕܕܓ̈ܠܬ ܒܟܝܢܐ ܢܗܘ̈ܝܢ. ܒܗܿܝ ܕܐܦ ܗܿܢܝܢ ܕܝܬܝܪ ܫܪܝܪ̈ܢ. ܟܕ ܒܙܢܐ ܕܐܝܟ ܗܢܐ", "ܡܬܬܣܪ̈ܚܢ ܡܢܗܝܢ ܐܢܝܢ.", "ܢܘܗܪܐ ܕܥܠ ܡܥܝܢܢܘܬ ܗܘܠܐ ܕܟܠܚܕ ܡܢ ܐܕܫ̈ܝ ܣܘܠܘܓܝ̈ܣܡܘ", "ܘܗܢܝ̈ܢܝܗܘܢ", "ܘܦܪ̈ܘܛܣܝܣ ܡܢ ܗܿܢܝܢ ܐܠܨܝ̈ܬ ܩܘܒܠܐ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘ", "ܐܦܘܕܝܩܛܝ̈ܩܝܐ. ܐܢܢܩܝ̈ܬܐ ܢܗܘ̈ܝܢ ܗܢܝܢ ܒܟܝܢ̈ܝܗܝܢ. ܐ. . ܘ ܐܢܢܩܝ̈ܬܐ ܘܚܛܐ ܗܘ ܕܐܣܒܪ.", "ܕܒܐܦܘܕܝܩܛܝܩܝ ܠܐ ܥ̈ܐܠܢ ܐܠܐ ܗܿܢܝܢ ܐܢܢܩܝ̈ܬܐ. ܒܗܿܝ ܕܐܦ ܡܢ ܡܬܡܨܝܢ̈ܝܬܐ. ܡܬܡܨܝܢ̈ܝܬܐ", "ܡܥ̈ܕܢ ܠܡܬܟܢܫܘ ܐܦܘܕܝܟܣܝܣܐܝܬ. ܟܕ ܩܢܘ̈ܢܐ ܣܘܠܘܓܝ̈ܣܛܝܩܝܐ ܡܪ̈ܢܝܐ ܡܬܢܛܪܝܢ. ܗܟܢܐ ܐܦ", "ܘܡܢ ܟܠܝ̈ܬܐ. ܘܗܢܝܢܐ ܡܢ ܕܣܘܠܘܓܝܣܡܘܣ ܐܦܘܕܝܩܛܝܩܝܐ ܒܘܚܪܢܗ ܕܫܪܪܐ ܡܪܢܝܐ ܒܙܢܐ ܐܠܨܝܐ.", "ܗܘ̈ܠܐܣ ܕܝܢ ܕܣܘܠܘܓܝ̈ܣܡܘ ܗܿܠܝܢ ܕܝܠܝܩ̈ܛܝܩܝܐ. ܦܪ̈ܘܛܣܝܣ ܐܢܝܢ ܡܬܛܒܒ̈ܢܝܬܐ ܘܗܿܢܝܢ", "ܡܬܬܫܠܡ̈ܢܝܬܐ. ܗܿܢܝܢ ܕܝܢ ܐܠܨܝ̈ܬ ܩܘܒܠܐ ܐܝܬܝܗ̈ܝܢ ܥ̈ܐܠܢ ܐܠܐ ܒܗܿܝ ܕܡܛܒ̈ܒܢ. ܐܘ", "ܫܠܡܘ̈ܬܢܝܢ ܘܠܗܿ ܡܢ ܠܕܝܠܝܩܛܝ ܗܢܝ̈ܢܐ ܡܕܡ ܐܝܬ. ܩܕܡܝܐ ܡܢ ܟܕ ܢܗܘܐ ܐܢܫ ܚܪܚܐ ܡܒܥܕ", "ܚܕ̈ܬܬܐ ܕܠܐ ܡܫܦ ܠܡܪܕܐ ܒܐܘܪܚܐ ܕܫܪܪܐ. ܘܢܗܘܐ ܬܘܒ ܚܐܒ ܣܘܟܠܗ ܡܢ ܗܿܝ ܕܢܫܬܘܕܥܝܘܗܝ", "ܠܫܪܪܐ ܒܝܕ ܐܦܘܕܝܟܣܝܣ. ܒܕܓܘܢ ܒܝܕ ܦܪ̈ܘܛܣܝܣ ܗܿܢܝܢ ܡܛܒܒ̈ܬܐ ܕܐܠܨܝ̈ܬ ܩܘܒܠܐ ܠܗ", "ܕܝ̈ܢܢ. ܐܠܨܐ ܠܡܙܝܦܘ ܬܪܥܝܬܗ ܠܐ ܟܐܢܬܐ.", "ܕܬܪܝܢ ܕܝܢ ܟܕ ܬܗܘܐ ܕܩܪܝܐ ܥܠܬܐ ܠܡܒܕܩܘ ܬܪ̈ܥܝܬܐ ܗܿܢܝܢ ܡܪ̈ܢܝܬܐ", "ܠܒܪܢܫܐ ܐܢܫ ܡܚܝܠ ܝܕܥܬܐ ܕܪܡ ܗܘ ܡܢ ܛܟܣܐ ܕܩܘܛܢܐ. ܘܠܐ ܡܬܪܟܢ ܕܐܟܘܬܗܘܢ ܒܝܕ ܥܠܬܐ", "ܪܝܛܘܪܝܩܝܬܐ. ܘܡܪܬܝܢܝܬܐ ܢܘܕܝܘܗܝ ܠܫܪܪܐ ܒܝܕ ܣܘܠܘܓܝ̈ܣܡܘ ܗܿܠܝܢ ܕܝܠܝܩܛܝ̈ܩܝܐ ܡܬܡܨܝܐ", "ܠܡܒܢܝܘܬܗ ܒܬܘܕܝܬܐ ܕܟܐܢܐ.", "ܕܬܠܬܐ ܬܘܒ ܕܫܪ̈ܘܝܐ ܡܢ ܕܒܝܕ̈ܥܬܐ ܡܢܬܝ̈ܬܐ ܠܐ ܡܠܝܢ ܕܦܘܕܝܟܣܝܣܐܝܬ", "ܢܫܬܘܕܥܘܢ ܣܘܓܐܐ ܕܦܪ̈ܘܛܣܝܣ ܕܣܝ̈ܡܢ ܠܗܠܝܢ ܝܕ̈ܥܬܐ ܐܦܠܐ ܡܢ ܩܛܝܪ ܡܬܕܢܝܢ ܠܡܩܒܠܘܬܗܝܢ.", "ܒܕܓܘܢ ܒܝܕ ܣܘܠܘܓܝ̈ܣܡܘܣ ܕܝܠܝܩܛܝ̈ܩܝܐ ܦܝܣܐ ܠܗܘܢ ܪ̈ܕܘܝܝܗܘܢ ܥܒܕܝܢ. ܥܕ ܢܬܡܛܘܢ", "ܠܝܕܥܬܐ ܗܿܝ ܟܠܢܝܬܐ ܕܒܗܿ ܡܨܝܢ ܠܡܫܬܘܕܥܘܬܗܝܢ ܐܦܘܕܝܟܣܝܣܐܝܬ.", "ܕܐܪܒܥܐ ܬܘܒ ܕܗܢܘܢ ܣܘܠܘܓܝ̈ܣܡܘ ܕܝܠܝܩܛܝ̈ܩܝܐ ܡܟܢܝܢ ܠܡܟܢܫܘ ܬܪ̈ܝܗܘܢ", "ܓܒ̈ܐ ܕܐܢܛܝܦܣܝܣ. ܘܟܕ ܚܬܝܬܐܝܬ ܡܬܒܩܪܝܢ ܡܬܓܠܝܘ ܡܬܓܠܐ ܫܪܪܐ. ܘܟܕ ܗܝ ܗܕܐ ܐܘܡܢܘܬܐ", "ܟܬܒܐ ܗܝ ܕܝܠܢܝܐ ܒܝܬܗ ܠܐ ܐܠܨܐ ܠܡܬܦܬܝܘ ܒܣܘܕܗ. ܦܪ̈ܘܛܣܝܣ ܗܿܢܝܢ ܣܒܗ̈ܝܬܐ ܘܗܿܢܝܢ ܬܘܒ", "ܘܗܡ̈ܝܬܐ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘܣ ܣܘܦܣ̈ܛܝܩܝܐ. ܘܠܐ ܚܕ ܗܢܝܢܐ ܡܢ ܕܘܪܫܐ", "ܕܒܣܘܦܣܛܝܩܝ ܐܠܐ ܒܠܚܘܕ ܕܡܢ ܩܨ ܡܬܕܪܟܢܘܬܗܿ ܠܐ ܒܗܿ ܢܬܬܛܥܐ. ܐܝܬ ܕܝܢ ܬܘܒ ܐܡܬܝ ܕܒܗܿ", "ܢܬܡܨܐ ܠܡܒܚܪ ܠܐܝܢܐ ܕܠܘ ܚܬܝܬܐܝܬ ܚܟܡܝܢ ܚܢܢ ܚܝܠܬܢܘܬܗ ܐܘ ܡܚܝܠܘܬܗ ܕܒܝܕ̈ܥܬܐ", "ܡܪ̈ܢܝܬܐ. ܟܕ ܚܙܝܢܢ ܙܗܝܪܘܬܗ ܕܡܢܗܿ ܘܡܩܦܚܢܘܬܗ ܕܠܗܿ. ܘܗܝܕܝܟ ܗܘ ܣܘܠܘܓܝܣܡܘܣ", "ܣܘܦܣܛܝܩܝܐ ܒܚܘܪܐ ܡܬܩܪܐ …. ܣܟܠܐ ܐܢܫܐ ܕܡܚܘܬܐ ܠܩܘܛܢܐ ܐܝܟ ܗܿܘ ܕܪܕܝܐ ܗܘ. ܘܟܕ ܒܗܿ", "ܡܬܦܪܟܠ ܡܬܓܠܝܐ ܒܘܪܘܬܗ. ܘܡܢ ܢܩܘ̈ܦܘܗܝ ܡܬܟܦܪ. ܘܗܝܕܝܟ ܗܘ ܣܘܠܘܓܝܣܡܘܣ ܣܘܦܣܛܝܩܝܐ", "ܡܬܩܪܐ. ܦܪ̈ܘܛܣܝܣ ܗܢܝܢ ܡܣܬܒܪ̈ܢܝܬܐ ܘܡܕܡ ܡܢ ܗܿܢܝܢ ܡܬܬܫܠܡܢ̈ܝܬܐ ܗܘ̈ܠܐܣ ܐܢܝܢ", "ܕܣܘܠܘܓܝ̈ܣܡܘܣ ܪܝܛܘܪ̈ܝܩܝܐ. ܘܗܢܝܢܐ ܕܡܢܗܘܢ. ܗܿܝ ܕܡܨܝܢ ܠܡܠܒܛܘ ܥܠ ܣܘܥܪ̈ܢܐ ܡܕܡ", "ܝܐܝ̈ܐ ܘܠܡܚܓܪ ܡܢ ܗܿܢܘܢ ܕܠܐ ܝܐܝ̈ܢ ܠܦܘܬ ܢܡܘ̈ܣܐ ܘܕܝ̈ܢܐ ܬܘܕܝ̈ܬܢܝܐ. ܘܢܝ̈ܫܐ ܐܚܪ̈ܢܐ", "ܥܠܡ̈ܢܝܐ. ܦܪ̈ܘܛܣܝܣ ܬܘܒ ܡܦܢܛܣ̈ܢܝܬܐ ܒܠܚܘܕܝܗܝܢ ܗܘ̈ܠܐܣ ܐܢܝܢ ܕܣܘܠܘܓܝ̈ܣܡܘ", "ܦܘܐܝ̈ܛܝܩܝܐ ܘܗܢܝܢܐ ܕܡܢܗܘܢ ܦܓܝܐ ܕܡܫܡܥܬܐ ܘܢܓܘܕܘܬ ܢܦܫܐ ܐܘ ܢܓܘܪܘܬܗܿ ܡܢ ܣܥܘܪ̈ܘܬܐ", "ܕܡܕܡ ܡܕܡ ܥܠܡܢ̈ܝܬܐ ܘܪ̈ܓܬܢܝܬܐ ܐܘ ܚܡܬܢܝ̈ܬܐ. ܘܒܣܘܠܘܓܝ̈ܣܡܘ ܡܢ ܪܝܛܘܪ̈ܝܩܝܐ ܠܡܚܝ̈ܠܝ", "ܝܕܥܬܐ ܦܝܣܐ ܡܨܐ ܠܡܩܢܝܘ ܥܠ ܫܪܪܐ. ܒܗܿܠܝܢ ܕܝܢ ܕܝܠܝܩܛܝ̈ܩܝܐ ܠܡܨ̈ܥܝܐ. ܘܚܡܝܫܝܐ ܗܘ", "ܦܘܠܓ ܣܘܠܘܓܝ̈ܣܡܘ. ܒܗܿܝ ܕܟܠ ܣܘܠܘܓܝܣܡܘܣ ܐܘ ܐܢܢܩܝ ܫܪܪܐ ܘܐܦܘܕܝܩܛܝܩܝܐ ܡܬܟܢܐ. ܐܘ", "ܐܢܢܩܝ ܕܓܠܘܬܐ. ܘܦܘܐܝܛܝܩܝܐ ܡܬܟܢܐ. ܐܘ ܡܨܥܐܝܬ ܐܝܬ ܠܗ. ܘܗܘ ܗܢܐ ܐܢ ܡܨܥܝܐ ܗܘ ܡܪܢܝܐ", "ܪܝܛܘܪܝܩܝܐ ܡܬܟܢܐ. ܐܢܕܝܢ ܠܦܘܬ ܣܟܐ ܕܫܪܪܐ ܝܬܝܪ ܨܠܐ ܕܝܠܝܩܛܝܩܝܐ ܡܬܟܢܐ. ܐܢܕܝܢ ܠܘܬ", "ܗܿܘ ܕܕܓܠܘܬܐ ܣܘܦܣܛܝܩܝܐ.", "ܩܦܠܐܘܢ ܪܒܝܥܝܐ", "ܥܠ ܣܘܠܘܓܝܣܡܘܣ ܐܦܘܕܝܩܛܝܩܝܐ ܕܝܠܢܐܝܬ", "ܘܩܕܡܝܐ ܥܠ ܦܪ̈ܘܒܠܝܡܛܐ ܐܡܗ̈ܝܬܐ ܡܢ ܓܝܪ ܕܒܥ̈ܬܐ ܐܪܒܥ ܐܝܬܝܗܝܢ. ܒܗܿܝ", "ܕܟܠ ܨܒܘ ܕܒܝܕ ܐܦܘܕܝܟܣܝܣ ܡܬܒܩܪܐ. ܐܘ ܕܐܢ ܐܝܬܝܗܿ ܡܬܒܥܝܐ. ܐܘ ܕܡܢܐ ܐܝܬܝܗܿ. ܐܘ", "ܕܐܝܢܐ ܐܝܬܝܗܿ. ܐܘ ܕܡܛܠ ܡܢܐ ܐܝܬܝܗܿ.", "ܘܒܥܬܐ ܡܢ ܗܿܝ ܕܐܢ ܐܝܬܘܗܝ ܡܕܡ. ܐܢ ܦܫܝܛܬܐ ܡܬܟܢܝܐ. ܗܿܝ ܕܝܢ ܕܐܢ", "ܐܝܬܘܗܝ ܒܙܢܐ ܕܗܟܢ ܐܘ ܗܟܢ. ܐܘܟܝܬ ܒܟܠ ܡܕܡ ܕܠܒܪ ܡܢ ܐܝܬܘܬܐ ܐܢ ܡܪܟܒܬܐ ܡܬܩܪܝܐ.", "ܒܥܬܐ ܕܝܢ ܬܘܒ ܗܿܝ ܕܡܢܐ ܐܦ ܗܝ ܬܪܝܢܐܝܬ ܐܝܬܝܗܿ. ܒܗܿܝ ܕܐܘ ܦܘܫܩܗ", "ܒܥܝܐ ܕܫܡܐ ܐܘ ܡܢܝܘܬ ܟܝܢܗ. ܘܗܿܝ ܕܦܘܫܩܗܿ ܒܥܝܐ ܕܫܡܐ܆ ܩܕܝܡܐ ܠܒܥܬܐ ܕܐܢ ܦܫܝܛܬܐ. ܗܿܝ", "ܕܝܢ ܕܡܢܝܘܬ ܟܝܢܐ܆ܐܚܪܝܐ ܡܢܗܿ. ܘܗܟܢܐ ܡܬܟܣܣܐ. ܬܪܥܝܬ ܐ̱ܢܫ̈ܝܢ ܕܒܕܪ̈ܝܢ ܡܢ ܗܿܢܘܢ", "ܕܝܠܢ ܕܠܗܿܝ ܕܐܢ ܐܝܟ ܕܐܬܝܐ ܩܕܝܡܬ ܠܗܿܝ ܕܡܢܐ ܕܢܘܗܿ.", "ܘܒܥܬܐ ܬܘܒ ܗܿܝ ܕܐܝܢܐ ܦܘܪܫܢܐ ܡܬܒܥܐ ܒܗܿ ܕܣܘܥܪ̈ܢܐ ܟܝܢܐܝܬ ܡܢ ܗܠܝܢ", "ܐ̱ܚܪ̈ܢܐ.", "ܘܒܥܬܐ ܬܘܒ ܗܿܝ ܕܡܛܠ ܡܢܐ. ܥܠܬܐ ܕܡܚܘܝܢܘܬ ܬܚܘ̈ܡܐ ܕܣܘܢܦܪܝܣܡܐ ܡܬܒܥܝܐ", "ܒܗ ܐܘܟܝܬ ܬܚܘܡܐ ܡܨܥܝܐ. ܐܘ ܡܢܝܘܬܗܿ ܕܥܠܬܐ ܒܝܬܗܿ ܡܬܒܥܝܐ ܡܢܗܿ. ܘܗܕܐ ܒܥܬܐ ܓܠܝܐ", "ܕܐܚܪܢܐ ܡܢ ܗܿܝ ܕܐܢ ܒܛܟܣܐ.", "ܐܝܬ ܓܝܪ ܘܒܥ̈ܬܐ ܐ̱ܚܪ̈ܢܝܬܐ. ܐܝܟ ܗܿܝ ܕܐܝܟܢܐ ܘܐܝܟܐ. ܘܐܡܬܝ. ܘܟܠܗܝܢ", "ܒܗܿܝ ܕܐܝܢܐ ܥ̈ܐܠܢ. ܒܕܓܘܢ ܐܡܗ̈ܬܐ ܗܿܢܝܢ ܗܠܝܢ ܐܪܒܥ ܐܝܬܝܗ̈ܝܢ. ܕܬܪܬܝܢ ܡܢܗܝܢ", "ܒܡܬܝܩܢ̈ܢܘܬܐ ܥ̈ܐܠܢ ܘܬܪܬܝܢ ܒܗܝܡܢ̈ܘܬܐ.", "ܢܘܗܪܐ ܕܥܠ ܬܪܝܢܘܬ ܙܢ̈ܝܐ ܕܐܦܘܕܝܟܣܝܣ", "ܘܐܦܘܕܟܣܝܣ ܡܢ ܟܕ ܣܘܠܘܓܝܣܡܘܣ ܡܕܡ ܐܝܬܝܗܿ ܕܡܢ ܦܪ̈ܘܛܣܝܣ ܕܢܚ̈ܝܬ ܫܪܪܐ", "ܡܪܟܒ. ܗܘ ܬܚܘܡܐ ܡܨܥܝܐ ܒܐܦܘܕܟܣܝܣ ܐܘ ܒܣܘܥܪܢܐ ܐܟܚܕ ܘܚܘܫܒܐ. ܥܠܬܐ ܗܘ ܕܡܚܘܝܢܘܬ ܣܟ̈ܐ", "ܕܟܘܢܫܐ. ܘܗܝ ܗܕܐ ܐܦܘܕܟܣܝܣ ܕܡܛܠ ܡܢܐ ܡܬܟܢܝܐ. ܐܘ ܒܚܘܫܒܐ ܗܘ ܒܠܚܘܕ ܥܠܬܐ ܕܡܚܝܢܘܬܗܘܢ", "ܗ̄ ܕܥܠܬܐ ܗܘ ܕܦܣܩܐ ܒܠܚܘܕ ܘܠܘ ܕܝܠܗ ܕܣܘܥܪܢܐ ܒܝܬܗ. ܘܗܝ ܗܕܐ ܐܦܘܕܟܣܝܣ ܕܐܢ ܡܬܟܢܝܐ.", "ܘܗܿܝ ܡܢ ܩܕܡܝܬܐ ܡܢ ܥܠܬܐ ܠܥܠܬܢܐ ܡܚܘܝܐ. ܘܡܛܠ ܗܕܐ ܡܪܢܝܐ. ܐܝܟ ܗܿܝ ܕܡܬܐܡܪܐ. ܕܗܢܐ", "ܩܝܣܐ ܓܫܝܦ ܠܢܘܪܐ. ܘܟܠ ܕܓܫܝܦ ܠܢܘܪܐ ܡܚܪܟ. ܡܬܟܢܫ ܕܗܢܐ ܩܝܣܐ ܡܚܪܟ. ܗܐ ܓܫܘܦܘܬ ܢܘܪܐ.", "ܐܦ ܒܣܘܥܪܢܐ ܐܦ ܒܚܘܫܒܐ ܐܘܟܝܬ ܒܦܣܩܐ ܥܠܬܐ ܗܝ ܕܡܚܪܟܘܬܐ. ܗܿܝ ܕܝܢ ܕܬܪܬܝܢ ܐܝܟ ܗܿܝ", "ܕܡܬܐܡܪܐ. ܕܗܢܐ ܩܝܣܝܐ ܡܚܪܟܐ ܗܘ. ܘܟܠ ܡܚܪܟܐ ܓܫܝܦ ܠܢܘܪܐ. ܡܬܟܢܫ ܕܗܢܐ ܩܝܣܐ ܓܫܝܦ", "ܠܢܘܪܐ. ܘܓܠܝܐ ܕܡܚܪܟܐ ܐܦܢ ܥܠܬܐ ܗܘܐ ܕܩܘܛܪܓܗ ܕܗܿܘ ܪܒܐ ܥܠ ܙܥܘܪܐ ܗ̄ ܒܚܘܫܒܐ ܕܦܣܩܐ.", "ܠܘ ܐܦ ܒܣܘܥܪܢܐ ܥܠܬܐ ܗܘ ܕܓܫܘܦܘܬ ܢܘܪܐ. ܐܠܐ ܥܠܬܢܐ. ܘܒܐܦܘܕܟܣܝܣ ܡܢ ܗܿܝ ܕܡܛܠ ܡܢܐ.", "ܠܐ ܐܠܨܐ ܕܗܿܘ ܡܨܥܝܐ ܐܝܟܢ ܕܗܘ ܥܠܬܐ ܢܗܘܐ. ܠܣܟܐ ܗܿܘ ܪܒܐ. ܐܠܐ ܕܫܟܝܚܘܬܗ ܒܗܿܘ", "ܙܥܘܪܐ. ܘܐܦܢ ܢܗܘܐ ܥܠܬܢܗ. ܐܝܟ ܗܿܝ ܕܟܠ ܒܪܢܫܐ ܚܝܘܬܐ. ܘܟܠ ܚܝܘܬܐ ܓܘܫܡܐ.", "ܢܘܗܪܐ ܕܥܠ ܡܢ̈ܘܬ ܝܘܠܦܢ̈ܐ", "ܠܟܠ ܓܝܪ ܝܘܠܦܢܐ ܗܿܘ ܕܣܝܡ ܐܝܬ. ܘܪ̈ܝܫܐ ܘܫܘ̈ܐܠܐ. ܘܗܿܘ ܕܣܝܡ. ܕܟܠ", "ܝܘܠܦܢ ܐܝܬܘܗܝ. ܗܿܘ ܕܒܗ ܡܬܒܚܢܝܢ ܗܿܢܘܢ ܕܐܘܣܝܐܝܬ ܠܗ ܢܩܝܦܝܢ. ܐܝܟ ܡܫܘܚܬܐ", "ܠܓܐܘܡܛܪܝܐ. ܘܡܢܝܢܐ ܠܐܪܝܬܡܛܝܩܝ. ܘܦܓܪ̈ܐ ܐ̱ܢܫ̈ܝܐ ܒܗܿܝ ܕܚܠܝܡܝܢ ܐܘ ܟܪܝܗܝܢ ܠܐܣܝܘܬܐ.", "ܘܐܘܣܝܝܐ ܡܢ ܗܪܟܐ ܐܡܪܝܢܢ ܠܗܿܘ ܕܢܩܦ ܠܡܕܡ ܒܗܿܝ ܕܗܿܘ ܐܝܬܘܗܝ. ܐܝܟ ܫܘܝܘܬܐ ܠܟܡܝܘܬܐ.", "ܐܘ ܦܛܫܘܬܐ ܠܢܚܝܪܐ. ܘܪ̈ܝܫܐ ܡܢ ܐܝܬܝܗܘܢ ܬܚܘ̈ܡܐ ܘܦܪ̈ܘܛܣܝܣ ܕܡܢܗܝܢ ܡܬܪܟܒܝܢ.", "ܣܘܠܘܓܝܣܡ̈ܘ ܕܒܗ. ܘܫܘ̈ܐܠܐ ܬܘܒ ܐܝܬܝܗܘܢ ܦܪ̈ܘܛܣܝܣ ܗܢܝܢ ܕܡܬܥܩܒܐ ܡܚܝܢܘܬ ܡܢܘ̈ܬܗܝܢ", "ܠܘܬ ܚܕ̈ܕܐ ܒܗ ܒܗܿܘ ܝܘܠܦܢܐ. ܘܗܢܘܢ ܝܘܠܦܢ̈ܐ ܡܫܬܚܠܦܝܢ ܒܫܘܚ̈ܠܦܐ ܕܗܿܢܘܢ ܕܣܝܡܝܢ", "ܠܗܘܢ. ܐܘ ܒܫܘܚ̈ܠܦܝ ܙܢܝ̈ܗܘܢ. ܘܗܿܢܘܢ ܕܠܗܘܢ ܣܝܡܝܢ ܐܢ ܒܟܠ ܡܕܡ ܡܫܚܠܦܝܢ ܡܢܟܪ̈ܝܐ", "ܡܬܟܢܝܢ ܗܢܘܢ ܝܘܠܦܢ̈ܐ. ܘܟܕ ܗܿܘ ܕܣܝܡ ܠܡܕܡ ܡܢ ܝܘܠܦܢ̈ܐ ܓܘܢܝ ܢܗܘܐ ܡܢ ܗܿܘ ܕܣܝܡ ܠܗܿܘ", "ܐ̱ܚܪܢܐ. ܒܓܢܣܢܝܘܬܐ ܡܢ ܐܝܟ ܓܐܘܡܛܪܝܐ ܕܥܠܝܐ ܡܢ ܝܕܥܬܐ ܕܡܓܫܡ̈ܐ. ܐܘ ܒܠܐ ܡܬܚܡܘܬܐ.", "ܐܝܟ ܐܣܦܝܪ̈ܐ ܡܬܬܙܝܥܢ̈ܝܬܐ ܕܬܚ̈ܬܝܢ ܡܢ ܐܣܦܝܪ̈ܐ. ܡܬܐܡܪܐ ܕܗܿܘ ܕܝܠܢܝܐ ܬܚܝܬ ܗܿܘ", "ܓܘܢܝܐ ܣܝܡ. ܒܗܿ ܒܕܡܘܬܐ ܘܟܕ ܡܫܚ̈ܠܦܐ ܢܗܘܘܢ ܗܿܢܘܢ ܕܣܝܡܝܢ ܠܗܘܢ. ܘܗܿܘ ܡܢ ܚܕ ܝܨܝܦ", "ܥܠ ܗܿܢܘܢ ܕܐܘܣܝܐܝܬ ܢܩܝܦܝܢ ܠܗܿܘ ܐ̱ܚܪܢܐ. ܐܝܟ ܕܡܬܐܡܪܐ ܕܡܘܣܝܩܝ ܠܬܚܬ ܡܢ ܐܪܝܬܡܛܝܩܝ", "ܐܝܬܝܗܿ. ܒܕܓܘܢ ܟܠ ܫܬܐܣܬܐ ܕܣܝܡܐ ܒܗܿܢܘܢ ܬܚ̈ܬܝܐ ܒܗܠܝܢ ܕܠܥܠ ܡܢܗܘܢ ܐܦܘܕܝܟ̈ܣܐ", "ܗܘ̈ܝܢ. ܘܐܝܬ ܬܘܒ ܐܡܬܝ ܕܡܕܡ ܡܢ ܫܬܐܣ̈ܐ ܕܗܠܝܢ ܥ̈ܠܝܐ ܒܬܚ̈ܬܝܐ ܡܬܚܘܐ. ܒܪܡ ܠܘ ܒܗ", "ܒܙܢܐ ܕܫܬܐܣ̈ܝ ܬܚ̈ܬܝܐ ܒܗܘܢ ܡܬܚܘ̈ܝܢ. ܐܝܟܢܐ ܕܚܘܕܪܐ ܢܩܦ ܘܫܟܝܪܘܬܐ ܬܬܟܢܫ ܘܝܘܠܦܢ̈ܐ", "ܡܬܛܟܣܝܢ ܚܕ ܠܥܠ ܡܢ ܚܕ ܠܦܘܬ ܗܿܢܘܢ ܕܠܗܘܢ ܣܝܡܝܢ ܥܕܡܐ ܕܡܬܡܛܝܢ ܠܘܬ ܦܝܠܣܘܦܝܐ", "ܩܕܡܝܬܐ. ܕܗܿܘ ܕܣܝܡ ܐܝܬ ܠܗܿ ܗܿܘ ܕܐܝܬܘܗܝ ܕܠܝܬ ܕܓܘܢܝܐ ܡܢܗ. ܘܒܗܿܝ ܕܡܚܘܝ ܒܝܬܗ", "ܐܝܬܘܗܝ. ܠܐ ܣܢܝܩ ܕܒܐܚܪܢܐ ܢܬܚܘܐ. ܘܗܠܝܢ ܡܢ ܕܒܗܘܝܐ ܘܚܘܒܠܐ ܘܠܐ ܚܕܐ ܐܦܘܕܝܟܣܝܣ", "ܥܠܝܗܘܢ ܡܨܝܐ ܕܬܗܘܐ. ܒܗܿܝ ܕܡܢ ܩܨ ܠܐ ܟܘܬܪܗܘܢ ܐܦܠܐ ܦܣܩܐ ܥܠܝܗܘܢ ܡܟܬܪ ܐܢܢܩܐܝܬ.", "ܘܬܘܒ ܡܛܠ ܗܿܝ ܕܒܝܢܬ ܡܬܪܓܫܢܐ ܕܩܐܡ ܘܥܬܝܕܐ ܕܡܟܢ ܠܡܬܚܒܠܘ ܣܝܡܝܢ. ܘܠܦܘܬ ܬܪܝܗܘܢ ܘܠܐ", "ܚܕܐ ܐܦܘܕܝܟܣܝܣ ܐܠܐ ܟܒܪ ܟܠܢ̈ܝܐ ܢܬܢܣܒܘܢ. ܘܗܝܕܝܟ ܠܘ ܡܢܗܘܢ ܐܝܬܝܗܘܢ. ܘܒܡܬܡܨܝ̈ܢܐ ܡܢ", "ܗܿܘܝܐ ܐܦܘܕܝܟܣܝܣ ܥܠ ܡܬܡܨܝܢܘܬܗܘܢ. ܒܪܡ ܠܘ ܥܠ ܟܘܝܢܗܘܢ. ܘܠܡܬܡܨܝܢܐ ܡܢ ܐܝܟ ܕܒܣܘܓܐܐ", "ܐܝܬ ܡܫܬܪܪܢܘܬܐ ܡܙܕܩܬ ܡܣܒܪܢܘܬ ܟܘܝܢܐ. ܐܝܟ ܡܘܥܝܬ ܕܩܢܐ ܒܩܘܡܬ ܥܠܝܡܘܬܐ. ܘܬܚܘܡܐ ܡܢ", "ܡܨܥܝܐ ܗܪܟܐ ܩܛܝܪܘܬ ܥܛܪ̈ܐ. ܘܪܨܝܦܘܬ ܦܘܪ̈ܘ ܕܐܦ̈ܐ.", "ܢܘܗܪܐ ܥܠ ܗܿܝ ܕܬܚܘܡܐ ܠܘ ܒܝܕ ܐܦܘܕܝܟܣܝܣ ܡܨܐ ܠܡܬܩܢܝܘ ܘܕܒܡܘܢ", "ܦܪܝܫܝܢ", "ܘܬܚܘܡܐ ܡܢ ܠܘ ܒܝܕ ܐܦܘܕܝܟܣܝܣ ܡܬܩܢܐ. ܒܗܿܝ ܕܡܢ ܐܢܢܩܝ ܗܝܕܝܟ ܥܠ", "ܡܨܥܝܐ ܡܨܛܪܟ. ܘܕܬܚܘܡܐ ܡܢ ܣܟܐ ܢܗܘܐ ܪܒܐ ܘܡܬܬܚܡܢܐ ܣܟܐ ܢܗܘܐ ܙܥܘܪܐ. ܘܗܿܪܟܐ ܡܢ", "ܬܠܬܝܗܘܢ ܬܚܘ̈ܡܐ ܫܘ̈ܝܐ ܙܕܩ ܕܢܗܘܘܢ. ܒܗܿܝ ܕܐܠܘ ܬܚܘܡܐ ܡܨܥܝܐ ܓܘܢܝ ܢܗܘܐ ܡܢ ܡܬܬܚܡܢܐ", "ܐܠܨܐ ܕܐܦ ܗܘ ܬܚܘܡܐ ܕܣܟܐ ܗܿܘ ܪܒܐ ܓܘܢܝ ܢܗܘܐ ܡܢܗ. ܘܡܬܟܢܫܐ ܕܠܘ ܬܚܘܡܐ ܗܘ. ܒܗܿܝ ܕܡܢ", "ܐܢܢܩܝ ܕܫܘܝܐ ܢܗܘܐ ܬܚܘܡܐ ܠܡܬܬܚܡܢܐ. ܘܡܫܘܬܦܝܢ ܡܢ ܐܦܘܕܝܟܣܝܣ ܘܬܚܘܡܐ ܒܗܿܝ ܕܐܝܬ ܐܡܬܝ", "ܕܐܦ ܦܘܢ̈ܝܐ. ܕܡܢܐ ܘܡܛܠ ܡܢܐ ܡܫܘܬܦܝܢ. ܘܗܢܐ ܡܢ ܟܕ ܬܚܘܡܐ ܡܨܥܝܐ ܒܐܦܘܕܝܟܣܝܣ ܡܢ", "ܥ̈ܠܠܬܐ ܢܗܘܐ ܐܘܣܝܝ̈ܬܐ ܕܣܘܥܪ̈ܢܐ. ܐܝܟ ܗܿܝ ܕܟܕ ܡܫܬܐܠܐ ܕܡܛܠ ܡܢܐ ܣܗܪܐ ܚܫܟ. ܘܡܬܦܢܝܐ", "ܡܛܠ ܕܐܪܥܐ ܡܬܡܨܥܐ ܒܝܬ ܠܗ ܠܫܡܫܐ. ܘܟܠ ܡܨܥܝܘܬܐ ܕܐܝܟ ܗܕܐ ܐܢܢܩܐܝܬ ܫܘܢܝܐ ܡܥܒܕܐ", "ܕܢܘܗܪܗ ܕܣܗܪܐ. ܘܡܫܬܐܠܐ ܬܘܒ ܕܡܢܐ ܗܝ ܐܩܠܦܣܝܣ. ܘܡܬܦܢܝܐ ܕܫܘܢܝܐ ܗܝ ܕܢܘܗܪܐ ܣܗܪܢܝܐ", "ܡܢ ܩܨ ܡܡܨܥܘܬ ܐܪܥܐ ܕܒܝܬ ܠܗ ܠܫܡܫܐ ܡܬܟܝܢܐ. ܦܪܝܫܝܢ ܕܝܢ ܡܢ ܚܕ̈ܕܐ. ܒܗܿܝ ܕܗܿܘ", "ܕܒܬܚܘܡܐ ܐܬܩܕܡ. ܒܐܦܘܕܝܟܣܝܣ ܐ̱ܚܪܢܐ ܐܫܬܟܚ. ܘܙܕܩ ܠܡܕܥ. ܕܥ̈ܠܠܬܐ ܡܢ ܐܪܒܥ ܐܝܬܝܗ̈ܝܢ.", "ܥܒܘܕܘܬܐ ܐܝܟ ܢܓܪܐ ܠܟܘܪܣܝܐ. ܘܗܘܠܢܝܬܐ ܐܝܟ ܩܝܣܐ ܠܟܘܪܣܝܐ. ܘܐܕܫܢܝܬܐ ܐܝܟ ܐܣܟܝܡܗ.", "ܘܫܘܡܠܝܢܝܬܐ ܐܝܟ ܡܘܬܒܐ ܕܥܠܘܗܝ. ܟܕ ܢܫܬܟܚ̈ܢ ܡܢ ܐܢܢܩܝ ܕܐܦ ܥܠܬܢܗܝܢ ܢܫܬܟܚ. ܘܡܛܠ", "ܕܗܢܝܢ ܗܠܝܢ ܬܪܬܝܢ ܐ̱ܚܪ̈ܢܝܬܐ ܗܢܝܢ ܐܢܝܢ ܡܝܩܢܢ̈ܘܬܐ. ܗܿܢܝܢ ܝܬܝܪܐܝܬ ܒܬܚܘ̈ܡܐ", "ܡܚܘܝܢ̈ܘܬܐ ܡܬܢܣ̈ܒܢ. ܘܐܝܬ ܕܝܢ ܐܡܬܝ ܕܐܪ̈ܒܥܬܝܗܝܢ ܡܬܢܣ̈ܒܢ ܐܟܚܕܐ. ܐܝܟ ܗܿܝ ܕܡܬܐܡܪܐ", "ܕܣܝܦܐ ܐܘܪܓܢܘܢ ܗܘ ܐܘܡܢܝܐ. ܢܣܝܒ ܡܢ ܦܪܙܠܐ ܕܐܪܝܟ ܘܦܬܐ ܘܚܪܝܦ ܣܛܪ̈ܐ ܐܝܟ ܕܠܩܛܠܐ", "ܕܡܕܡ ܡܢ ܚܝ̈ܘܬܐ. ܘܐܘܡܢܝܐ ܡܢ ܫܘܘܕܥܐ ܗܘ ܕܥܠܬܗ ܥܒܘܕܬܐ. ܘܬܠܬܐ ܕܫܪܟܐ ܕܬܠܬ ܕܫܪܟܐ.", "ܘܥܠܬܐ ܕܫܘܝܐ ܠܥܠܬܢܐ ܡܬܢܣܒܘ ܡܬܢܣܒܐ ܒܬܚܘܡܗ. ܘܦܘ̈ܠܓܝܗܿ ܕܝܠܢ̈ܝܐ ܠܘ ܒܬܚܘܡܗ ܐܠܐ", "ܒܬܚܘܡ ܐܕܫܗ ܡܬܢܣܒܝܢ. ܐܝܟ ܡܣܝܘܬܐ ܕܚܕܐ ܗܝ ܡܢ ܥ̈ܠܬ ܕܐܫܬܐ. ܒܕܓܘܢ ܠܘ ܒܬܚܘܡܗܿ ܙܕܩ", "ܕܬܬܢܣܒ ܐܠܐ ܒܬܚܘܡ ܡܕܡ ܡܢ ܐܕܫܝܗܿ ܛܪܝܛܐܘܣ ܠܡܐܡܪ ܐܘ ܛܛܪܛܐܘܣ. ܘܟܕ ܥ̈ܠܠܬܐ ܢܬܟܝ̈ܢܢ", "ܣܓܝ̈ܐܬܐ ܠܡܕܡ ܡܢ ܣܘܥܪ̈ܢܐ. ܘܗܢܝܢ ܩܪ̈ܝܒܬܐ ܠܘ ܒܪ̈ܚܝܩܬܐ ܙܕܩ ܠܡܬܚܫܚܘ ܒܡܚܘܝ̈ܢܘܬܐ.", "ܒܕܓܘܢ ܟܕ ܡܫܬܐܠܐ ܕܡܛܠ ܡܢܐ ܓܠܝܙܬ ܡܢ ܙܡܝܪ̈ܬܐ ܗܝ ܣܩܘܬܘܣ. ܠܘ ܡܛܠ ܕܓܠܝܙܬ ܟܪ̈ܡܐ ܗܝ", "ܙܕܩ ܠܡܦܢܝܘ ܐܝܟ ܕܐܦ ܟܪܘܣܘܣ ܐ̱ܢܫ ܣܥܪ. ܐܠܐ ܡܛܠ ܕܓܠܝܙܬ ܚܡܪܐ ܗܝ. ܐܘ ܬܘܒ ܩܪܝܒܐܝܬ", "ܟܐܡܬ ܠܡ ܡܛܠ ܕܠܘ ܪܘܝܢ ܘܐܦܢ ܠܘ ܐܦܘܕܝܩܛܝܩܝܬܐ ܗܝ ܟܪܝܣܝܣ ܠܢܝܫܐ ܛܟ ܣܦܩܐ ܠܡܒܕܩܘ.", "ܩܦܠܐܘܢ ܕܚܡܫܐ", "ܥܠ ܣܘܠܘܓܝܣܡܘܣ ܣܘܦܣܛܝܩܝܐ ܐܘܟܝܬ ܡܛܥܝܢܐ", "ܘܛܥܝܘܬܐ ܡܢ ܒܣܘܠܘܓܝܣܡܘܣ ܗܘܝܐ. ܐܘ ܡܢ ܩܨ ܐܕܫܗ. ܐܘ ܡܢ ܩܨ ܗܘܠܐ", "ܕܡܢܗܿ ܢܣܝܒ. ܘܗܿܘ ܩܕܡܝܐ ܐܝܟ ܗܿܝ ܕܢܗܘܐ ܡܢ ܙܢ̈ܝܐ ܡܕܡ ܠܐ ܡܟܢܫ̈ܢܐ. ܕܚܕ ܡܢ", "ܐܣܟܝ̈ܡܐ. ܘܗܿܘ ܕܬܪܝܢ ܟܕ ܬܗܘܐ ܗܝ ܗܘܠܐ ܟܕܒܬܐ ܒܟܝܢܗܿ. ܘܐܝܟ ܫܪܝܪܬܐ ܡܢ ܡܣܬܒܪܐ. ܟܕ", "ܬܗܘܐ ܕܕܡܝܘܬܐ ܡܕܡ ܕܠܘܬ ܫܪܪܐ ܗܝ ܒܗܿ ܡܝܬܝܐ. ܘܗܝ ܕܡܝܘܬܐ. ܐܘ ܒܪܬ ܩܠܝܬܐ ܗܝ: ܐܘ", "ܣܘܟܠܝܬܐ. ܘܗܿܝ ܩܕܡܝܬܐ. ܐܘ ܟܕ ܦܫܝܛܐ ܒܪܬ ܩܠܐ ܗܘܝܐ ܐܘ ܟܕ ܡܪܟܒܐ. ܘܗܿܝ ܬܘܒ ܩܕܡܝܬܐ.", "ܐܘ ܒܗܘܠܐ ܐܘܟܝܬ ܒܐܬܘ̈ܬܐ ܐܟܚܕ ܘܒܐܕܫܐ. ܐܘܟܝܬ ܒܪܘܟܒܗܝܢ ܕܡܝܐ ܐܝܟ ܫܘܝ̈ܝ ܫܡܐ. ܐܘ", "ܒܗܘܠܐ ܒܠܚܘܕ ܐܝܟ ܒܪܬ ܩܠܐ ܕܢܘܪܐ ܘܢܘܪܐ. ܐܘ ܒܐܕܫܐ ܒܠܚܘܕ. ܐܝܟ ܒܪܬ ܩܠܐ ܕܡܬܗܘܢܢܐ", "ܕܣܘܟܠܐ ܕܡܬܕܪܟܢܐ ܡܗܓܓܐ. ܟܕ ܒܟܝܢܗܿ ܡܕܪܟܢܘܬܐ ܡܫܘܕܥܐ. ܘܗܿܝ ܕܟܕ ܡܪܟܒܐ ܐܘ ܒܝܕ", "ܐܣܟܝܡܐ ܡܕܡ ܕܢܩܦ ܠܪܘܟܒܐ ܥܐܠܐ ܕܡܝܘܬܐ. ܘܢܩܦܐ ܛܘܥܝܝ. ܐܝܟ ܗܿܝ ܕܡܬܐܡܪܐ ܕܐܝܙܒܠ ܒܪܬ", "ܐܘܪܫܠܡ ܫܛܝܬܐ. ܘܐܝܟ ܗܿܝ ܬܘܒ ܕܟܠ ܡܐ ܕܝܕܥ ܦܠܣܘܦܐ ܐܝܟ ܗܿܘ ܡܐ ܕܝܕܥ ܐܝܬܘܗܝ. ܘܠܟܐܦܐ", "ܝܕܥ ܡܕܝܢ ܟܐܦܐ ܐܝܬܘܗܝ. ܐܘ ܟܕ ܡܫܬܓܢܐ ܐܣܟܝܡܐ ܕܪܘܟܒܐ ܥܐܠܐ ܛܘܥܝܝ. ܘܗܕܐ ܬܪܝܢܐܝܬ ܐܘ", "ܟܕ ܟܢܝܫܐܝܬ ܫܪܝܪܐ ܡܣܬܒܪܐ ܕܐܦ ܦܪܝܫܐܝܬ ܫܪܝܪܐ. ܐܘ ܒܗܦܟܐ. ܘܗܿܘ ܡܢ ܐܝܟ ܗܿܝ ܕܢܐܡܪ", "ܥܠ ܐ̱ܢܫ ܛܒܐ ܒܐܘܡܢܘܬܗ. ܠܐ ܕܝܢ ܛܒܐ ܒܐܡܢܗ. ܕܐܘܡܢܐ ܛܒܐ ܐܝܬܘܗܝ. ܘܠܐ ܫܪܝܪܐ ܕܢܦܪܫ", "ܘܢܐܡܪ ܕܛܒܐ ܗܘ. ܗܿܘ ܕܝܢ ܐܝܟ ܗܿܝ ܕܢܐܡܪ ܥܠ ܐ̱ܢܫ ܠܐ ܛܒܐ ܒܐܘܡܢܘܬܗ. ܛܒܐ ܕܝܢ ܒܐܡܢܗ.", "ܕܐܘܡܢܐ ܗܘ ܘܛܒܐ ܗܘ. ܘܠܐ ܫܪܝܪܐ ܕܢܪܟܒ ܘܢܐܡܪ ܕܐܘܡܢܐ ܛܒܐ ܐܝܬܘܗܝ. ܘܗܠܝܢ ܡܢ ܥܠ", "ܕܡܝܘܬܐ ܕܒܒܪܬ ܩܠܐ. ܗܿܝ ܕܝܢ ܕܒܣܘܟܠܐ ܗܘܝܐ. ܐܘ ܟܕ ܗܝ ܦܪܘܛܣܝܣ ܠܐ ܟܐܢܐܝܬ ܡܬܗܦܟܐ.", "ܐܝܟ ܗܿܢܘܢ ܕܗܦܟܝܢ ܠܐܦܘܦܣܝܣ ܗܿܝ ܡܢܬܝܬܐ. ܐܘ ܟܕ ܠܗܿܘ ܡܐ ܕܒܓܕܫܐ ܐܝܟ ܗܿܘ ܡܐ ܕܒܟܝܢܐ", "ܢܣܒܝܢ ܘܐܡܪܝܢܢ ܕܗܿܘ ܕܝܬܝܒ ܒܐܠܦܐ ܕܪܕܝܐ ܡܬܬܙܝܥ. ܘܟܠ ܕܡܬܬܙܝܥ ܠܘ ܒܚܕܐ ܕܘܟܐ ܡܟܬܪ̈ܢ", "ܡܢ̈ܘܬܗ. ܘܗܟܢܐ ܪܝܩܢܘܬܐ ܡܟܢܫܝܢ. ܐܘ ܟܕ ܠܡܬܢܩܦܢܐ ܬܚܠܘܦ ܢܩܘܦܐ ܢܣܒܝܢ ܘܐܡܪܝܢ ܕܒܪܢܫܐ", "ܡܢ ܟܕ ܡܬܗܓܓܐ. ܗܘ ܡܠܝܠܐ ܐܝܬܘܗܝ. ܡܕܝܢ ܟܠ ܡܬܗܓܓܐ ܡܠܝܠܐ. ܐܘ ܟܕ ܗܿܘ ܡܐ ܕܒܚܝܠܐ ܐܝܟ", "ܗܿܘ ܕܒܡܥܒܕܢܘܬܐ ܡܬܢܣܒ ܐܝܟ ܗܿܝ ܕܡܣܬܘܕܐ ܕܦܝܠܣܘܦܐ ܫܘܐ ܠܡܬܡܠܟܘ ܒܗ. ܘܛܠܝܐ ܦܠܣܘܦܐ", "ܐܝܬܘܗܝ. ܡܕܝܢ ܫܘܐ ܠܡܬܡܠܟܘ ܒܗ.", "ܗܘ̈ܝܢ ܕܝܢ ܘܡܛܥܝܢ̈ܘܬܐ ܘܡܢ ܠܐ ܢܛܘܪ̈ܘܬܐ ܕܟܠ ܚܕ ܡܢ ܩܢܘ̈ܢܐ ܕܐܬܥܗܕܘ", "ܒܗܘܝܐ ܕܐܢܛܝܦܣܝܣ. ܒܕܓܘܢ ܡܣܬܒܪܝܢ ܕܐܟܚܕܐ ܡܫܪܝܢ ܐܘ ܡܕܓܠܝܢ ܐܢܛܝܦܛܝܩ̈ܝܐ. ܗܘ̈ܝܢ ܬܘܒ", "ܘܒܝܕ ܙܢ̈ܝܐ ܗܠܝܢ ܐܪܒܥܐ ܒܠܝ̈ܠܐ ܕܟܡܢܝܢ ܒܬܚܘ̈ܡܐ. ܘܒܗܠܝܢ ܬܘܒ ܕܟܡܢܝܢ ܒܣܘܠܘܓܝܣܡܘܣ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܟܕ ܒܠܐ ܦܪܘܣܕܝܘܪ̈ܝܣܡܘܢثܬܐ ܐܝܟ", "ܕܒܦܪܘܣܕܝܘܪܣܡܘܣ ܡܬܚܫܚܝܢ ܘܐܡܪܝܢ. ܕܒܪܢܫܐ ܓܢܣܐ ܐܝܬܘܗܝ. ܒܗܿܝ ܕܚܝܘܬܐ ܐܝܬܘܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܟܕ ܠܥܠܬܢܐ ܬܚܠܘܦ ܥܠܬܐ ܢܣܒܝܢ ܘܐܡܪܝܢ ܕܢܦܫܐ", "ܠܐ ܡܝܘܬܬܐ ܗܝ ܒܗܿܝ ܕܐܡܝܢܬ ܙܘ̈ܥܐ ܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܒܠܐ ܝܕܥܬܐ ܕܗܦܘ̈ܟܝ ܦܪ̈ܘܛܣܝܣ ܐܝܟ ܗܿܢܘܢ", "ܕܗܦܟܝܢ ܠܗܿܝ ܕܘܠܐ ܚܕܐ ܣܬܐ ܒܣܟܬܐ. ܠܗܿܝ ܕܘܠܐ ܚܕܐ ܣܟܬܐ ܒܐܣܬܐ. ܘܠܐ ܚܟܡܝܢ ܕܗܿܘ", "ܕܡܬܩܛܪܓ ܒܗܿܝ ܩܕܡܝܬܐ ܠܘ ܣܟܬܐ ܗܝ ܐܠܐ ܒܣܟܬܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܒܝܕ ܫܘܚܠܦ ܣܝܡܐ ܕܠܐ ܟܦܘܪܘܬܐ ܒܦܪܘܛܣܝܣ ܟܕ", "ܡܛܥܝܢ ܕܠܐ ܒܡܕܡ ܦܪܝܫܐ ܗܿܝ ܕܡܢ ܐܢܢܩܝ ܠܐ ܬܗܘܐ. ܡܢ ܗܿܝ ܕܠܐ ܡܢ ܐܢܢܩܝ ܕܬܗܘܐ. ܒܕܓܘܢ", "ܐܟܡܐ ܕܗܕܐ ܡܫܪܐ ܥܠ ܗܿܝ ܕܡܨܝܐ ܕܬܫܪ ܐܦ ܗܿܝ.", "ܗܘܝܐ ܕܝܢ ܡܛܥܝܢܘܬܐ. ܘܟܕ ܠܗܿܘ ܕܠܐ ܐܝܬܘܗܝ ܥܠܬܐ ܐܝܟ ܗܿܘ ܕܥܠܬܐ ܗܘ", "ܢܣܒܝܢ ܘܐܡܪܝܢ. ܕܠܘ ܝܬܝܪ ܡܢ ܕܒܘܪܝܬܐ ܒܪܢܫܐ ܙܕܩ ܗܘܐ ܕܢܣܘܩ ܐܐܪ ܒܬܪ ܕܐܟܚܕܐ ܐܫܬܘܬܦܘ", "ܒܚܝܘܬܐ.", "ܗܘܝܐ ܕܝܢ ܡܛܥܝܢܘܬܐ ܘܟܕ ܠܗܿܘ ܕܟܠܝܐ ܢܗܘܐ ܐܝܟ ܗܿܘ ܕܡܨܐ ܢܣܒܝܢ", "ܘܐܡܪܝܢ. ܕܡܨܝܐ ܕܢܦܣܘܩ ܕܒܪܢܫܐ ܟܐܦܐ ܐܝܬܘܗܝ ܒܡܠܬܐ ܘܐܦܢ ܠܘ ܒܣܘܥܪܢܐ ܐܝܬܘܗܝ. ܘܡܢ", "ܐܢܢܩܝ ܕܟܐܦܐ ܒܪܢܫܐ ܠܐ ܐܝܬܘܗܝ. ܡܬܟܢܫ ܕܡܢ ܐܢܢܩܝ ܒܪܢܫܐ ܠܐ ܐܝܬܘܗܝ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܡܢ ܠܐ ܡܕܪܫܘܬܐ ܕܒܐܝܟܢܝܘܬ ܩܘܛܪܓܐ. ܐܡܪܝܢ", "ܓܝܪ ܕܚܘܪܘܬܐ ܕܓܕܫܐ ܗܝ ܡܥܠ ܥܐܠܐ ܒܡܢܝܘܬܗ ܕܚܘܪܐ ܕܐܘܣܝܐ ܗܘ. ܡܕܝܢ ܓܕܫܐ ܥܐܠ", "ܒܡܢܝܘܬܗܿ ܕܐܘܣܝܐ. ܘܠܐ ܦܪܝܫܝܢ ܕܚܘܪܐ ܒܗܿܝ ܕܚܘܪܐ ܗܘ ܥܐܠܐ ܚܘܪܘܬܐ. ܒܡܢܝܘܬܗ ܘܠܘ", "ܒܗܿܝ ܕܐܘܣܝܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ ܘܡܢ ܙܢܐ ܕܕܡܝܘܬܐ ܐܝܟ ܗܿܝ ܕܐܡܪܝܢ ܕܗܿܘ ܡܐ", "ܕܕܡܐ ܠܡܕܡ ܙܕܩ ܕܐܦ ܠܗܿܘ ܡܐ ܕܗܿܘ ܡܕܡ ܕܡܐ ܢܗܘܐ ܕܡܐ. ܘܥܡܪܐ ܕܡܐ ܠܬܠܓܐ. ܡܕܝܢ ܐܦ", "ܠܓܠܝܕܐ ܙܕܩ ܕܢܬܕܡܐ.", "ܗܘܝܐ ܕܝܢ ܬܘܒ ܡܛܥܝܢܘܬܐ. ܘܟܕ ܠܓܠܝܙܘܬܐ ܒܕܘܟܬ ܐܢܛܝܦܣܝܣ ܢܣܒܝܢ", "ܘܐܡܪܝܢ. ܗܿܘ ܕܠܐ ܚܙܐ ܣܡܝܐ ܗܘ. ܘܐܣܬܐ ܠܐ ܚܙܝܐ. ܡܕܝܢ ܣܡܝܬܐ ܗܝ.", "ܗܘܝܐ ܬܘܒ ܕܝܢ ܡܛܥܝܢܘܬܐ. ܒܙܢܐ ܗܿܘ ܕܐܡܪܝܢ ܕܟܠ ܕܡܢ ܡܢܘ̈ܬܐ ܫܘܝܬ", "ܐܣܟܝܡܐ ܡܪܟܒ. ܙܕܩ ܕܐܦ ܗܘ ܫܘܐ ܠܐܣܟܝܡ ܡܢܘ̈ܬܗ ܢܗܘܐ. ܘܚܘܕܪܐ ܡܢ ܬܪܬܝܢ ܩܫ̈ܬܬܐ", "ܫܘܝ̈ܬܐ ܡܪܟܒ. ܡܕܝܢ ܐܦ ܗܘ ܩܫܬܢܝܐ ܗܘ. ܘܙܢܐ ܗܢܐ ܕܛܘܥܝܝ ܒܐܣܟܝ̈ܡܐ ܗܘ ܒܠܚܘܕ ܗܿܘܐ.", "ܘܗܿܠܝܢ ܡܢ ܣܘܓܐܬ ܙܢ̈ܝܐ ܡܛܥܝ̈ܢܝܐ ܐܝܟ ܕܡܢ ܡܫܪܬܚܘܬܐ ܕܒܗܘܠܐ ܐܟܚܕ ܘܒܐܕܫܐ", "ܕܣܘܠܘܓܝ̈ܣܡܘ ܟܡܢܝܢ ܕܡܢܗܘܢ ܐܦ ܗܠܝܢ ܕܒܟܢܝܫܘܬ ܬܪܝܗܘܢ ܥܐܠܝܢ ܡܬܦܪܣܝܢ. ܕܠܗܘܢ ܒܐܟܝܦܘ", "ܟܕ ܢܛܘܪ ܐ̱ܢܫ ܘܠܐ ܣܟ ܐܝܬ ܠܗ ܕܢܫܓܐ. ܐܢ ܕܝܢ ܥܡ ܗܿܝ ܕܗܕܐ ܣܥܪ ܗܢܐ ܬܘܒ ܢܚܫ ܠܡܣܥܐ", "ܦܩܚܐ ܠܗ ܚܟܡܬܐ. ܒܕ ܗܝ ܡܢ ܟܕܘ ܣܢܬܗ.", "ܫܠܡܬ ܠܘܓܝܩܝ.", "ܬܘܒ ܒܝܕ ܐܠܗܐ ܡܫܪܝܢܢ ܒܗܿܢܝܢ ܕܦܪܓܡܛܝܐ ܕܬܪܬܝܢ. ܗܿܝ ܕܡܡܠܠܘܬ", "ܟܝܢ̈ܝܬܐ ܡܬܟܢܝܐ", "ܩܕܡܝܬ ܥܘܬܕܐ", "ܚܟܡܬܐ ܡܢ ܓܝܪ ܐܝܬܝܗܿ ܓܡܝܪܘܬܗܿ ܕܢܦܫܐ ܐ̱ܢܫܝܬܐ. ܒܝܕ ܡܕܪܟܢܘܬܐ", "ܕܟܠܗܝܢ ܗܠܝܢ ܕܐܝܬܝܗ̈ܝܢ ܐܝܟ ܕܐܝܬܝܗ̈ܝܢ. ܠܦܘܬ ܥܗܢܘܬܐ ܕܡܢ ܟܝܢܐ ܠܗܿ ܦܠܝܓܐ. ܘܗܢܝܢ", "ܗܠܝܢ ܐܘ ܝܕܥܬܗܝܢ ܒܠܚܘܕ ܡܟܢܐ ܠܢ ܒܠܥܕ ܣܥܘܪܘܬܗܝܢ ܐܘ ܥܡ ܝܕܥܬܗܝܢ ܐܦ ܣܥܘܪܘܬܗܝܢ.", "ܘܝܕܥܬܐ ܡܢ ܗܿܝ ܩܕܡܝܬܐ: ܦܝܠܠܣܘܦܝܐ ܬܐܘܪܝܛܝܩܝܬܐ ܡܬܟܢܝܐ. ܗܿܝ ܕܝܢ ܕܬܪܬܝܢ ܦܝܠܠܣܘܦܝܐ", "ܦܪܩܛܝܩܝܬܐ. ܘܗܿܝ ܡܢ ܬܪܝܢܝܬܐ ܬܠܝܬܐܝܬ ܡܬܦܠܓܐ. ܠܚܟܡܬܐ ܡܢ ܥܝܕܢܝܬܐ. ܘܠܗܿܝ ܡܫܟܢܝܬܐ.", "ܘܠܗܿܝ ܡܕܝܢܝܬܐ. ܒܗܿܝ ܕܡܢ ܥܪܝܨܘ ܐܣܬܢܩ ܒܪܢܫܐ ܠܘܬ ܝܕܥܬܐ ܕܡܝܬܪ̈ܬܐ ܐܝܟ ܕܢܩܢܐ ܐܢܝܢ.", "ܘܕܫܪܝܪ̈ܬܐ ܐܝܟ ܕܢܙܕܗܪ ܡܢܗܝܢ. ܘܗܝ ܗܕܐ ܒܝܕ ܚܟܡܬܐ ܥܝܕܢܝܬܐ ܕܡܬܩܪܝܐ ܐܝܬܝܩܘܢ ܡܥܕܐ", "ܕܬܗܘܐ. ܒܗܿ ܒܕܡܘܬܐ ܐܣܬܢܩ ܠܘܬ ܝܕܥܬܐ ܕܦܐܝܘܬ ܡܛܟܣܘܬܐ ܕܗܿܢܘܢ ܕܒܡܫܟܢܗ ܘܐܝܟܢܝܘܬ", "ܡܠܚܡܘܬܗܘܢ ܕܙܘܓܐ ܠܡ ܘܒܪܬ ܙܘܓܐ ܘܝ̈ܠܕܐ ܘܡܘ̈ܠܕܢܐ ܘܡܪ̈ܝܐ ܘܡܢܝܚ̈ܢܐ. ܘܗܝ ܗܕܐ ܒܝܕ", "ܚܟܡܬܐ ܗܿܝ ܡܫܟܢܝܬܐ ܕܐܩܢܘܡܝܩܘܢ ܡܬܟܢܝܐ ܗܿܘܝܐ. ܗܘ ܗܟܘܬ ܐܣܬܢܩ ܘܠܘܬ ܝܕܥܬܐ ܕܐܝܟܢܝܘܬ", "ܡܫܘܬܦܘܬܐ ܕܥܡ ܓܘܐ ܕܒܢܝ̈ܢܫܐ. ܘܕܘܒܪܐ ܦܐܝܐ ܕܢܛܝܪܘܬܗ ܕܐܕܫܐ. ܘܗܝ ܬܘܒ ܗܕܐ ܒܝܕ ܚܟܡܬܐ", "ܗܿܝ ܡܕܝܢܝܬܐ ܕܦܘܠܝܛܝܩܘܢ ܡܬܟܢܝܐ ܗܘܝܐ. ܒܗܿ ܒܕܡܘܬܐ ܘܦܝܠܣܘܦܝܐ ܗܿܝ ܬܐܘܪܝܛܝܩܝܬܐ", "ܡܢܘ̈ܬܐ ܡܕܡ ܐܝܬ ܠܗܿ ܬܠܬ. ܘܡܢܬܐ ܗܿܝ ܕܥܠ ܣܘܥܪ̈ܢܐ ܐܟܝܦܐ. ܗܿܢܘܢ ܡܒܪ̈ܝܝ ܡܢ ܗܘܠܐ", "ܣܟ. ܐܝܟ ܫܪܪܐ ܩܕܡܝܐ ܘܗܘ̈ܢܐ ܘܗܿܢܘܢ ܕܫܪܟܐ ܕܠܗܘܢ ܕܡܝܢ. ܘܦܘ̈ܠܓܐ ܕܗܿܘ ܕܐܝܬܘܗܝ", "ܦܫܝܛܐܝܬ. ܕܐܦܢ ܡܕܡ ܡܢܗܘܢ ܚܒܝܟ ܠܗܘܠܐ ܡܕܪܟ. ܠܘ ܒܗܿܝ ܕܣܢܝܩ ܗܘ ܠܗܿ ܩܘܝܡܗ ܚܒܝܟ.", "ܦܝܠܣܘܦܝܐ ܩܕܡܝܬܐ ܘܓܘܢܝܬܐ ܡܬܟܢܝܐ. ܒܗܿܝ ܕܗܿܘ ܕܣܝܡ ܐܝܬ ܠܗ ܐܝܟ ܕܐܬܐܡܪ ܕܓܘܢܝ ܡܢ ܟܠ", "ܗܿܘ ܕܬܚܝܬ ܥܘܩܒܐ ܢܦܠ. ܕܐܝܬܘܗܝ ܗܿܘ ܕܐܝܬܘܗܝ ܦܫܝܛܐܝܬ. ܒܕܓܘܢ ܥܠ ܢܩܦܝ̈ܘܗܝ ܐܘܣܝ̈ܝܐ", "ܡܒܚܢܐ. ܘܗܝ ܗܕܐ ܬܪܝܢܬ ܦܘ̈ܠܓܐ ܗܝ. ܡܢܗܿ ܡܢ ܝܕܥܬܐ ܗܿܝ ܟܠܢܝܬܐ ܕܒܗܿ ܐܝܬ ܦܘ̈ܠܓܐ", "ܕܗܿܘ ܕܐܝܬܘܗܝ. ܡܢܗܿ ܡܢ ܗܿܝ ܕܕܝܠܢܐܝܬ ܬܐܘܠܘܓܝܐ ܡܬܟܢܝܐ. ܘܡܢܬܐ ܡܢ ܗܿܝ ܕܥܠ ܣܘܥܪ̈ܢܐ", "ܚܒܝ̈ܟܝ ܥܡ ܗܘܠܐ ܐܟܝܦܐ ܗܿܢܘܢ ܐܝܠܢ ܕܗܘܢܐ ܡܨܐ ܗܘ ܠܡܒܪܝܘܬܗܘܢ ܡܢܗܿ ܡܬܡܛܝܩܝܬܐ", "ܡܬܟܢܝܐ ܐܝܟ ܝܘܠܦܢ̈ܐ ܐܪܒܥܐ. ܘܡܢܬܐ ܬܘܒ ܗܝ ܕܡܚܒܟ ܚܒܝܟܝܢ ܒܗܿ ܣܘܥܪ̈ܢܐ ܥܡ ܗܘܠܐ. ܘܠܐ", "ܡܬܘܡ ܡܫܟܚܐ ܠܡܒܪܝܘܬܗܘܢ ܦܘܣܝܘܠܝܓܝܐ ܡܬܟܢܝܐ. ܘܗܿܘ ܕܣܝܡ ܐܝܬ ܠܗܿ ܓܘܫܡܐ ܕܥܠܡܐ. ܒܗܿܝ", "ܕܡܬܬܙܝܥ ܘܫܠܐ ܘܡܫܬܚܠܦ ܕܥܠܝܗܿ ܡܠܬܐ ܒܪܫܝܬܐ ܡܢܣܝܐ ܠܡܣܬܘܕܘ.", "ܙܘܗܪܐ ܐ̱ܪܙܢܝܐ ܒܕܓܘܢ ܐܘ ܕܐ̱ܪ̈ܙܐ ܗܠܝܢ ܡܬܗܝܡܢ. ܢܛܪ ܐܢܘܢ ܡܢ ܟܠ", "ܡܫܡܥ ܕܡܨܝܐ. ܘܡܢ ܟܠ ܬܪܥܝ ܕܠܐ ܐܬܬܙܝܥܬ ܦܘܪ̈ܫܢܐ ܕܡܬܦܠܣ̈ܦܢܐ ܗܿܠܝܢ ܚ̈ܠܦܐ. ܒܢܐ ܕܝܢ", "ܒܗܘܢ. ܟܠ ܗܿܘ ܕܐܬܬܟܠ ܥܠ ܕܟܝܘܬ ܬܐܪܬܐ ܕܒܗܿ ܐܬܬܟܝܢ. ܘܟܕ ܡܢܘܬ ܐܢܬ ܠܗܘܢ ܡܦܠܓܐܝܬ", "ܘܒܕܘܪ̈ܓܐ ܒܗܘܢ ܠܗܘܢ ܣܘܣܐ ܐܢ ܒܝܐܝܒܘܬܐ ܕܦܐܝܐ ܠܘܬ ܩܢܝܘܬܗܘܢ ܢܬܠܗܩܘܢ. ܟܕ ܡܣܗܕ ܐܢ̱ܬ", "ܒܗܘܢ ܟܠܗ ܡܘܠܝܐ ܕܣܒܪܗܘܢ. ܕܐܦ ܗܢܘܢ ܒܗܝܢ ܒܥܩ̈ܒܬܐ ܢܪܕܘܢ. ܐܢܕܝܢ ܬܒܣܪ ܥܠܝܗܿ ܕܣܝܡܬ", "ܩܘܕܫ̈ܐ ܗܕܐ. ܠܗ ܠܗܿܘ ܕܡܬܝܐܒ̈ܢ ܪ̈ܘܚܬ ܡܠܝ̈ܠܐ ܠܡܬܒܥܟ ܕܝܢܗ ܐܓܥܠܬܟ. ܕܣܦܩ ܗܘ", "ܠܡܕܢ÷"]}