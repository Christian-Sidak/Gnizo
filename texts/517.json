{"title": "Chronicle of Zuqnin, Part 1", "subtitle": "Chronicle of Zuqnin", "syriacTitle": null, "author": "Anonymous", "text": ["ܕܥܠܡܐ ܥܕܡܐ ܠܫܢܬ ܐܠܦ ܘܬܡܢܝܢ", "ܘܫܒܥ ܕܐܠܟܣܢܕܪܘܣ܀", "܀ܦܓܠܘܬܐ ܩܕܡܝܬܐ܀", ". . . . . . . . . . .ـܗܿ ܕܐܘܪܚܐ ܕܒܪܝܬܗ ܕܥܠܡܐ ܡܫܪܝܢܢܼ . . . . .\n ܣܝܡܝܢܢ ܒܟܬܒܐ ܗܢܐ. ܐܝܟܢܐ ܕܠܐ ܢܬܕܘܕ ܗܘܢܗ ܕܩܪܘܝܐ ܘܡܫܡܥܬܐ ܕܫܡܘܥܐ.", "ܒܪܝܫܝܬ ܒܼܪܐ ܐܠܗܐ ܝܬ ܫܡܝܐܿ ܘܝܬ ܐܪܥܐ. ܐܪܥܐ ܗܘܼܬ ܗܘܬܼ ܬܗܘ ܘܒܘܗ.\n ܘܚܘܫܟܐ ܥܠ ܐܦ̈ܝ ܬܗܘܡܐ. ܘܪܘܚܗ ܕܐܠܗܐ ܡܪܚܦܐ ܥܠ ܐܦ̈ܝ ܡ̈ܝܐ܀ ܘܐܡܼܪ ܐܠܗܐܼ. ܢܿܗܘܐܢܘܗܪܐ:\n ܘܗܘܼܐ ܢܘܗܪܐܿ. ܘܚܼܙܐ ܐܠܗܐ ܠܢܘܗܪܐܼ ܕܫܦܝܪ. ܘܦܼܪܫ ܐܠܗܐ ܒܝܬ ܢܘܗܪܐ ܠܚܫܘܟܐ. ܘܩܼܪܐ ܐܠܗܐ\n ܠܢܘܗܪܐܼ ܐܝܡܡܐ. ܘܠܚܫܘܟܐ ܩܼܪܐ ܠܠܝܐ. ܘܗܘܼܐ ܪܡܫܐܿ ܘܗܘܼܐ ܨܦܪܐܿ ܝܘܡܐ ܚܕ.. ܗܿܠܝܢ\n ܐܬܒܼܪܝܘ ܒܝܘܡܐ ܩܕܡܝܐܼ. ܗܢܘ ܕܝܢ ܒܚܕ ܒܫܒܐ.. ܒܝܘܡܐ ܕܬܪܝܢ ܕܐܡܼܪ ܐܠܗܐܼ. ܢܿܗܘܐܐܪܩܝܥܐ\n ܒܡܨܥܬ ܡܝ̈ܐ. ܘܢܿܗܐ ܦܿܪܫܒܝܬ ܡܝ̈ܐ ܠܡ̈ܝܐ. ܘܥܒܼܕ ܐܠܗܐ ܪܩܝܥܐܼ. ܘܦܼܪܫ ܒܝܬ ܡܝ̈ܐ ܕܠܬܚܬ ܡܢ\n ܐܪܩܝܥܐܼ. ܘܒܝܬ ܡ̈ܝܐ ܕܠܥܠ ܡܢ ܪܩܝܦܐ. ܘܗܘܼܐ ܗܟܢܐ. ܘܩܼܪܐ ܠܐܪܩܝܥܐ ܫܡܝܐ. ܘܗܘܼܐ ܪܡܫܐܿ\n ܘܗܘܼܐ ܨܦܪܐܼ ܝܘܡܐ ܕܬܪܝܢ. ܗܠܝܢ ܒܼܪܐ ܒܝܘܡܐ ܕܬܪܝܢ.. ܒܝܘܡܐ ܕܝܢ ܕܬܠܬܐ ܐܡܼܪ\n ܐܠܗܐܼ. ܢܬܟܢܫܘܢ ܡܝ̈ܐ ܕܠܬܚܬ ܡܢ ܫܡܝܐ ܠܐܬܪܐ ܚܕ. ܘܬܬܼܚܙܐ ܝܒܝܫܬܐ. ܘܗܘܼܐ ܗܟܢܐ. ܘܩܼܪܐ\n ܐܠܗܐ ܠܝܒܝܫܬܐܐܪܥܐ. ܘܠܟܢܫܐ ܕܡܝ̈ܐ ܩܼܪܐ ܝܡ̈ܡܐ. ܘܚܼܙܐ ܐܠܗܐ ܕܫܦܝܪ. ܘܐܡܼܪ ܐܠܗܐܼ. ܬܦܩܝ\n ܐܪܥܐ ܬܕܐܐ ܥܣܒܐ ܕܡܙܕܪܥ ܙܪܥܐ ܠܓܢܣܗ܇ ܘܐܝܠܝܢ ܕܦܐܪ̈ܐܼ. ܕܥܿܒܕ ܦܐܪ̈ܐ ܠܓܢܣܗܼ. ܕܢܿܣܒܬܗ ܒܗ\n ܥܠ ܐܪܥܐ. ܘܗܘܼܐ ܗܟܢܐ. ܘܐܦܼܩܬ ܐܪܥܐ ܬܕܐܐ ܥܣܒܐ ܕܡܙܕܪܥ ܙܪܥܐ ܠܓܢܣܗ܇ ܘܐܝܠܢܐ ܕܥܿܒܕ ܦܐܪ̈ܐ\n ܠܓܢܣܗ܇ ܕܢܨܒܬܗ ܒܗ ܥܠ ܐܪܥܐ.ܘܚܼܙܐ ܐܠܗܐ ܕܫܦܝܪ. ܘܗܘܼܐ ܪܡܫܐܿ ܘܗܘܼܐ ܨܦܪܐܼ ܝܘܡܐ ܕܬܠܬܐ..\n ܥܠ ܝܘܡܐ ܕܝܢ ܕܐܪ̈ܒܥܐ ܐܡܼܪ ܐܠܗܐ: ܢܿܗܘܘܢ ܢܗܝܪ̈ܐ ܒܐܪܩܝܥܐ ܕܫܡܝܐ ܠܡܦܪܫ ܒܝܬ ܐܝܡܡܐ\n ܠܠܠܝܐ. ܘܢܿܗܘܘܢ ܠܐܬܘ̈ܬܐ ܘܠܙܒ̈ܢܐܼ. ܘܠܝ̈ܘܡܬܐ ܘܠܫ̈ܢܝܐ. ܘܢܿܗܘܘܢ ܡܢܗܪܝܢ ܒܪܩܝܥܐ ܕܫܡܝܐ\n ܠܡܢܗܪܘ ܥܠ ܐܪܥܐ. ܘܗܘܼܐ ܗܟܢܐ. ܘܬܘܒ ܒܼܪܐ ܐܠܗܐ ܬܪܝܢ ܢܗܝܪ̈ܐ ܪ̈ܘܪܒܐ. ܢܗܝܪܐ ܪܒܐ ܠܫܘܠܛܢܐ\n ܕܐܝܡܡܐ: ܘܢܗܝܪܐ ܙܥܘܪܐ ܠܫܘܠܛܢܐ ܕܠܠܝܐ: ܘܟܘ̈ܟܒܐ. ܝܼܗܒ ܐܢܘܢ ܐܠܗܐ ܒܐܪܩܝܥܐ ܕܫܡܝܐ ܠܡܢܗܪܘ\n ܥܠ ܐܪܥܐ. ܘܠܡܼܫܠܛ ܒܐܝܡܡܐ ܘܒܠܠܝܐ. ܘܠܡܦܪܫ ܒܝܬ ܢܘܗܪܐ ܠܚܫܘܟܐ. ܘܚܼܙܐ ܐܠܗܐ ܕܫܦܝܪ ܘܗܘܼܐ\n ܪܡܫܐܿ ܘܗܘܐ ܨܦܪܐܼ ܝܘܡܐ ܕܐܪ̈ܒܥܐ.. ܥܠ ܝܘܡܐ ܕܝܢ ܬܘܒ ܕܚܡܫܐܿ ܐܡܼܪ ܐܠܗܐܼ. ܕܢܪܚܫܘܢ ܡܝ̈ܐ\n ܪ̈ܚܫܐ ܢܦܫܐ ܚܝܬܐ. ܘܦܪܚܬܐ ܬܦܪܚ ܥܠ ܐܪܥܐ ܥܠ ܐܦ̈ܝ ܐܪܩܝܥܐ ܕܫܡܝܐ. ܘܒܼܪܐ ܐܠܗܐ ܬܢܝ̈ܢܐ\n ܪ̈ܘܪܒܐ ܘܟܠܗܿ ܢܦܫܐ ܚܝܬܐ ܕܪ̈ܚܫܐ ܕܐܪܚܫ ܡܝ̈ܐ ܠܓܢܣܗܘܢ. ܘܟܠ ܦܪܚܬܐ ܕܓܦܐ ܠܓܢܣܗܿ. ܘܚܼܙܐ\n ܐܠܗܐ ܕܫܦܝܪ. ܘܒܿܪܟ ܐܢܘܢ ܐܠܗܐ ܘܐܡܼܪ ܠܗܘܢܼ. ܦܼܪܘ ܘܣܼܓܘ ܘܡܼܠܘ ܡܝ̈ܐ\n ܕܒܝ̈ܡܡܐ.ܘܦܪܚܬܐܬܼܣܓܐ ܒܐܪܥܐ. ܘܗܘܼܐ ܪܡܫܐܿ ܘܗܘܼܐ ܨܦܪܐܼ ܝܘܡܐ ܕܚܡܫܐ.. ܥܠ ܝܘܡܐ ܕܝܢ ܕܫܬܐ\n ܕܗܼܘ ܥܪܘܒܬܐ܇ ܘܒܗ ܐܬܒܼܪܝ ܐܕܡ܇ ܘܒܗ ܗܘܼܐ ܙܩܝܦܐ ܒܓܓܘܠܬܐ܇ ܘܒܗ ܐܬܦܼܪܩ ܥܠܡܐܼ. ܐܡܼܪ\n ܐܠܗܐ܇ ܬܦܩ ܐܪܥܐ ܢܦܫܐ ܚܝܬܐ ܠܓܢܣܗܿ. ܘܒܥܝܪܐ ܘܪܚܫܐ ܘܚܝܘܬܐ ܕܐܪܥܐ ܠܓܢܣܗܿ. ܘܗܘܼܐ ܗܟܢܐ.\n ܘܥܼܒܕ ܐܠܼܗܐ ܠܢܦܫܐ ܚܝܬܐ ܠܓܢܣܗܿ. ܘܒܥܝܪܐ ܠܓܢܣܗܿ. ܘܟܠܗ ܪ̈ܚܐ ܕܐܪܥܐ ܠܓܢܣܗܘܢ. ܘܚܼܙܐ\n ܐܠܗܐ ܕܫܦܝܪ.. ܥܠ ܬܘܩܢܗ ܕܝܢ ܕܒܪܢܫܐ ܐܡܼܪ ܐܠܗܐ܇ ܕܢܥܒܕ ܐܢܫܐ ܒܨܠܡܢ ܐܝܟ ܕܡܘܬܢ. ܘܢܫܠܛܘܢ\n ܒܢܘ̈ܢܐ ܕܝܡܐܼ ܘܒܦܪܚܬܐ ܕܫܡܝܐܼ. ܘܒܒܥܝܪܐ ܟܠܗܿ ܚܝܘܬܐ ܕܐܪܥܐ. ܘܒܟܠܗ ܪܚܫܐ ܕܪܚܫ ܥܠ ܐܪܥܐ.܀\n ܐܣܬܟܠ ܦܪܘܫܐ. ܕܒܪܝܬܐ ܠܘܩܕܡ ܐܬܒܪܝܬܼ ܘܗܝܕܝܢ ܒܚܪܬܐ ܗܼܘ ܐܕܡ. ܕܕܠܡܐ ܢܡܪܚ ܘܢܐܡܪܼ.\n ܕܟܠܡܕܡ ܒܪܝܿܬ ܐܦ ܐܢܐ ܐܟܘܬܗ. ܟܬܝܒܼ. ܕܒܡܠܬܐ ܕܡܪܝܐ ܐܬܥܒܕܘ ܫܡܝܐܼ. ܘܒܪܘܚܐ ܕܦܘܡܗܼ ܟܠܗܘܢ\n ܚܝ̈ܠܘܬܗܘܢ. ܘܬܘܒܼ ܗܼܘ ܐܡܼܪ ܘܗܘܼܘ. ܘܗܼܘ ܦܩܼܕ ܘܐܬܒܪܝ. ܘܐܩܝܡ ܐܢܘܢ ܠܥܠܡ ܥܠܡܝܢ. ܗܪܟܐ\n ܕܝܢ ܠܐ ܗܘܐ ܗܟܢܐ (ܠܐ) ܐܡܼܪ ܕܗܘܘܢ܆ ܐܠܐܼ ܕܬܘ ܢܥܒܕ ܐܢܫܐ ܒܨܠܡܢ ܐܝܟ ܕܡܘܬܢ. ܠܗܠ ܡܠܬܐ.\n ܗܪܟܐ ܥܒܿܕܐ ܕܐܝܕܗܝܐ ܕܐܠܗܘܬܐܿ. ܠܘ ܦܘܩܕܢܐ. ܒܡ̈ܠܐܟܐ ܘܒܟܠܗܘܢ ܬܓܡ̈ܐ ܕܫܡܝܐܼ. ܒܪܘܚܐ\n ܕܦܘܡܗ ܐܡܼܪ ܕܐܬܒܪܝ. ܗܪܟܐ ܬܠܝܬܝܘܬܐ ܟܠܗܿ ܡܙܕܝܚܐ ܥܠ ܬܘܩܢܗ ܕܒܪܢܫܐ. ܢܒܗܬܘܢ ܘܿܠܐ ܠܗܘܢ\n ܠܗܪ̈ܛܝܩܘ ܘܠܚܢ̈ܦܐ ܒܡܠܬܐ ܗܕܐܿ. ܗܢܘܢ ܕܩܝܡܝܢ ܠܘܩܒܠ ܒܪܐ ܘܪܘܚܐܼ ܘܐܡܿܪܝܢ ܕܠܘ ܒܪ ܐܝܬܘܬܐ\n ܕܐܒܐ ܐܝܬܘܗܝ ܒܪ ܘܪܘܚܐܿ. ܟܕ ܫܡܥܝܢ ܠܐܒܐ ܟܕ ܡܙܥܩ ܠܘܬ ܒܪܐ ܘܪܘܚܐ ܘܐܿܡܪ.\n ܕܬܘ. ܘܠܐ ܐܡܪ ܕܬܐܼ ܐܝܟ ܕܠܚܕ܇ ܐܠܐ ܕܬܘܼ ܐܝܟ ܕܠܘܬ ܬܪ̈ܝܢ. ܘܗܿܘ ܕܝܢ ܕܦܩܼܕ ܐܝܟ ܪܝܫܐ\n ܕܬܠܬܐ. ܐܡܼܪ ܠܡܼ ܕܬܘ ܢܥܒܕ ܐܢܫܐܼ ܒܨܠܡܢ ܐܝܟ ܕܡܘܬܢ. ܘܬܘ ܐܡܼܪ ܟܕ ܡܘܕܥ ܕܚܕ ܟܝܢܐ ܗܝ\n ܬܠܝܬܝܘܬܐܿ ܘܠܘ ܬܠܬܐ ܐܠܗ̈ܐ ܐܘܿ ܬܠܬ ܐܘ̈ܣܝܣ. ܐܡܼܪ. ܘܒܪܐ ܐܠܗܐ ܠܐܕܡ ܒܨܠܡܗ. ܒܨܠܡ ܐܠܗܐ\n ܒܪܝܗܝ. ܕܟܪ ܘܢܩܒܐ ܒܼܪܐ ܐܢܘܢ. ܘܒܪܟܐܢܘܢ ܐܠܗܐ ܘܐܡܼܪ ܠܗܘܢ ܐܠܗܐܼ. ܦܪܘ ܣܘܼܓܘ. ܘܡܠܼܘ\n ܐܪܥܐ ܘܟܘܒܫܘܗܿ. ܘܫܠܼܛܘ ܒܢܘ̈ܢܝ ܝܡܐ ܘܒܦܪܚܬܐ ܕܫܡܝܐ. ܘܒܒܥܝܪܐ ܘܒܚܝܘܬܐ. ܘܒܟܠܗ ܪܚܫܐ\n ܕܪܚܿܫ ܥܠ ܐܪܥܐ. ܘܐܡܼܪ ܐܠܗܐܼ. ܗܐ ܝܗܿܒܬ ܠܟܘܢ ܟܠܗ ܥܣܒܐ ܕܡܙܕܪܥ ܥܠ ܐܦ̈ܝ ܟܠܗܿ ܐܪܥܐ.\n ܚܼܙܝ ܬܘܒܼ. ܕܠܐ ܐܬܐܡܪܬ ܠܘܬ ܒܪܢܫܐ ܕܐܡܪܘܢ: ܐܝܟ ܗܿܝ ܩܕܡܝܬܐܼ ܕܬܘ ܢܥܒܕ. ܐܠܐܼ ܐܡܼܪ\n ܐܠܗܐ. ܟܕ ܡܚܘܐ ܕܚܕ ܟܝܢܐ ܗܝ ܬܠܝܬܝܘܬܐ. ܘܬܘܒ ܐܡܼܪ. ܘܓܒܼܠ ܡܪܝܐ ܐܠܗܐ ܠܐܕܡ ܥܦܪܐ ܡܢ\n ܐܕܡܬܐ. ܘܢܦܚ ܒܐܦ̈ܘܗܝ ܢܫܡܬܐ ܕܚܝ̈ܐ. ܘܗܘܼܐ ܐܕܡ ܠܢܦܫ ܚܿܝܐ. ܒܗ ܕܝܢ ܒܝܡܐ ܗܢܐ ܕܫ̈ܬܐ\n ܐܡܬܒܪܝ ܐܕܡ: ܘܒܗ ܥܒܼܪ ܥܠ ܦܘܩܕܢܐ. ܘܒܗ ܐܬܬܼܠܝ ܡܪܢ ܥܠ ܩܝܣܐ. ܘܒ ܗܘܐ ܦܘܪܩܢܐ ܠܟܠܗ ܥܠܡܐ.\n ܘܒܫܒܬܐ ܐܬܬܢܝܚ ܐܠܗܐ ܡܢ ܟܠܗܘܢ ܥܒܕ̈ܘܗܝ ܕܥܒܼܕ. ܘܒܿܪܟ ܐܠܗܐ ܠܝܘܡܐ ܫܒܝܥܝܐ ܘܩܕܫܗ. ܡܛܠ\n ܕܒܗ ܐܬܬܢܝܚ ܡܢ ܟܠܗܘܢ ܥܒܕ̈ܘܗܝ ܕܒܼܪܐ. ܒܕ ܕܝܢ ܐܦ ܐܬܬܢܝܚ ܡܪܢ ܒܓܘ ܩܒܪܐ. ܘܐܢܝܚ ܡܢܗ\n ܟܠܗܘܢ ܚ̈ܫܐ ܕܛܥܼܢ ܥܠ ܓܓܘܠܬܐ. ܘܒܗ ܐܬܬܢܝܚܬ ܟܠܗܿ ܓܠܝܘܬܐ ܕܐܗܿܦܟ ܡܢ ܐܝܕ̈ܝ ܫܿܒܝܐ.", "ܘܒܫܢܬ ܡܬܝܢ ܘܬܠܬܝܢ ܫܢ̈ܝܢ ܠܒܪܝܬܗ ܕܥܠܡܐ ܘܕܐܕܡܼ ܐܬܝܠܕ ܫܬ.܀ ܘܒܫܢܬ\n ܐܪ̈ܒܥܡܐܐ ܘܬܠܬܝܢ ܘܚܡܫܼ. ܐܘܠܕ ܫܬ ܠܐܢܘܫ. ܘܒܫܢܬ ܫܬܡ̈ܐܐ ܘܥܣܪܝܢ ܘܚܡܫܼ.\n ܐܘܠܕ ܐܢܘܫ ܩܝܢܢ. ܘܒܫܢܬ ܫܒ̈ܥܡܐܐ ܘܬܫ̈ܥܝܢ ܘܚܡ̈ܫܼ. ܐܬܝܠܕ ܡܗܠܠܐܝܠ ܡܢ ܩܝܢܝܢ.܀ ܘܒܫܢܬ\n ܬܫ̈ܥܡܐܐ ܘܬܠܬܝܢ܆ ܢܦܼܩ ܐܕܡ ܡܢ ܥܠܡܐ ܗܢܐ. ܘܚܢܛܘܗܝ ܒܢ̈ܘܗܝ ܘܣܡܘܗܝ [ܒܡܥܪܬ ܓܙܐ ] ܒܛܘܪܐ\n ܗܿܘ ܕܡܬܩܪܐ ܫܝܪ. ܕܐܝܬܝܗ [ܒܓܒܐ] ܡܕܢܚܝܐ ܠܘܩܒܠ ܐܘܩܝܢܘܣ ܪܒܐ. ܒܗܿ ܒܗܕܐ ܡܥܪܬ ܓܙ̈ܐܼ. ܣܼܡ\n ܐܕܡ ܕܗܒܐ ܘܡܘܪܐ ܘܠܒܘܢܬܐ. ܗܼܘ ܘܫܬ ܒܪܗ ܒܚ̈ܬܬܐ. ܘܐܦ ܛܒܼܥ ܐܢ̈ܝܢ ܒܥܙܩܬܗܼ. ܘܒܥܙܩܬ ܫܬ\n ܒܪܗ. ܘܟܬܼܒ ܟܬܒ̈ܐܼ ܘܐܦ ܦܿܩܕ ܠܒ̈ܢܘܗܝ܇ ܕܐܝܢܐ ܡܢܗܘܢ ܕܬܡܚܙܝܐ ܒܙܒܢܗܼ ܪܘܡܚܐ ܕܢܘܪܐ\n ܘܒܪܝܫܗܿ ܟܘܟܒܐ ܕܢܘܗܪܐܼ ܥܠ ܦܘܡܗܿ ܕܡܥܪܬ ܓܙ̈ܐܼ. ܢܼܣܒ ܩܘܪ̈ܒܢܐ ܗܠܝܢ ܘܢܼܐܙܠ ܒܬܪܗ ܕܟܘܟܒܐ\n ܠܐܝܟܐ ܕܗܼܘ ܕܐܙܿܠ. ܘܢܩܪܒ ܐܢܘܢ ܠܡܠܟܐ ܗܿܘ ܕܡܬܝܠܕ ܒܗܿ. ܒܗܿ ܕܝܢ ܒܗܕܐ ܡܥܪܬܐܿ. ܕܣܼܡ ܒܗܿ\n ܐܕܡ ܕܗܒܐ ܘܡܘܪܐ ܘܠܒܘܢܬܐܼ. ܐܝܟ ܕܠܐܝܩܪܐ ܕܡܫܝܚܐ ܘܡܛܠ ܡܘܠܕܗ ܕܒܒܣܪ܆ ܒܗܿ ܐܬܬܣܝܡ. ܘܪܫܡܿܬ\n ܗܠܝܢ ܩܠܝܠܼ ܕܡܛܠ ܐܝܿܕܐ ܥܠܬܼܐ ܡܬܩܪܝܐ ܗܘܬܼ ܡܥܪܬ ܗܿܝ ܡܥܪܬ ܓܙ̈ܐ ܕܬܕܥ ܘܬܦܪܘܫܼ ܕܡܛܠ\n ܕܗܒܐ ܘܡܪܐ ܘܠܒܘܢܬܐ ܗܠܝܢܼ ܕܐܬܼܘ ܠܡܪܢ ܒܡܘܠܕܗ܇ ܕܒܗܿ ܐܬܬܣܝܡ ܡܢ ܐܕܡ ܘܫܬܼ. ܐܬܩܪܝܬܼ ܡܥܪܬ\n ܓܙ̈ܐ.܀܀ ܘܒܫܢܬ ܬܫܥܡܐܐ ܘܫܬܝܢ܆ ܐܘܠܕ ܡܗܠܠܐܝܠ ܠܝܪܕ.. ܘܒܫܢܬ ܐܪ̈ܒܥܝܢ ܕܝܪܕ ܫܠܼܡ ܐܠܦܐ\n ܩܕܡܝܐܿ. ܐܝܟ ܚܘܫܒܢܐ ܕܫܒܥܝܢ.܀ ܘܒܫܢܬ ܐܠܦܐ ܘܬܡܢܝܢ ܘܬܪܬܝܢܼ ܐܬܝܠܕ ܚܢܘܟ.܀ ܘܒܫܢܬܐ ܐܠܦܐ\n ܘܡܐܐ ܘܐܪ̈ܒܥܝܢ ܘܬܪ̈ܬܝܢ܆ ܢܦܼܩ ܡܢ ܥܠܡܐ ܗܢܐ ܫܬ.܀ ܘܒܫܢܬ ܐܠܦܐ ܘܡܬ̈ܝܢ ܘܐܪ̈ܒܥܝܢ ܘܫܒܥܼ.\n ܐܬܝܠܼܕ ܡܢ ܚܢܘܟܼ ܡܬܘܫܠܚ.. ܫܢܬ ܐܠܦܐ ܘܬܠܡܐܐ ܘܐܪܒܥܝܢ܆ ܢܦܼܩ ܐܢܘܫ ܡܢ ܥܠܡܐ ܗܢܐ. ܘܚܢܛܘܗܝ\n ܒܢ̈ܘܗܝܼ ܘܣܡܘܗܝ ܒܡܥܪܬ ܓܙ̈ܐ. ܀ ܫܢܬ ܐܠܦܐ ܘܐܪܒܥܡܐܐ ܘܐܪܒܥܣܪܐܼ. ܐܬܝܠܕܘ ܠܡܟ\n ܡܢ ܡܬܘܫܠܚ.܀ ܫܢܬ ܐܠܦܐ ܘܚܡܫܡܐܐ . . . . . . ܐܬܝܠܕ ܢܘܚ ܡܢ ܠܡܟ܀ ܫܢܬ ܐܠܦܐ ܘܫܬܡܐܐ\n ܘܬܫܥܝܢ܆ ܢܦܼܩ ܡܗܠܠܐܝܠ ܡܢ ܥܠܡܐ ܗܢܐ. ܘܚܢܛܘܗܝ ܒܢ̈ܘܗܝܼ ܘܣܡܘܗܝ ܒܡܥܪܬ ܓܙ̈ܐ ܥܠ ܐܒܗ̈ܬܗ.܀\n ܫܢܬ ܐܠܦܐ ܘܡܚܫܡܐܐ ܘܬܠܬܝܢ ܘܚܡܫܼ. ܢܦܼܩ ܡܢ ܥܠܡܐ ܗܢܐ ܩܝܢܢ. ܘܐܬܬܣܝܡ ܒܡܥܪܬ ܓܙ̈ܐ.܀ ܫܢܬ\n ܐܠܦܐ ܘܫ̈ܬܡܐܐ ܘܬܪ̈ܬܝܢ܆ ܐܬܝܠܕܘ ܢܘܚ.܀ ܫܢܬ ܐܠܦܐ ܘܬܫ̈ܥܡܐܐ ܘܬܪ̈ܬܝܢ܆ ܢܦܼܩ ܡܢ ܥܠܡܐ ܗܢ\n ܝܪܕ܆ ܒܐܪܚ ܐܕܪ ܒܬܠܬܥܣܪ ܒܗܼ ܒܝܘܡ ܥܪܘܒܬܐܼ ܒܥܪ̈ܒܝ ܫܡܐ. ܟܕ ܒܿܟܐ ܒܥܩܬܐ ܘܒܟܪܝܘܬܐ ܪܒܬܐ܇\n ܥܠ ܡܚܬܬܐ ܕܒ̈ܢܝ ܫܬ ܠܘܬ ܒ̈ܢܬ ܩܐܝܢ. ܘܚܢܛܘܗܝ ܚܢܘܛ ܘܡܬܘܫܠܚ ܘܠܡܟ ܘܢܘܚ. ܘܐܦ ܥܒܕ ܥܠܘܗܝ\n ܐܒܠܐ ܐܪܒܥܝܢ ܝܘ̈ܡܝܢ. ܘܩܒܪܘܗܝ ܒܡܥܪܬ ܓܙ̈ܐ.܀ ܫܢܬ ܐܠܦܐ ܘܐܪܒܥܡܐܐ ܘܫܒ̈ܥ܆ ܐܫܬܢܝ ܚܢܘܟ.܀\n ܫܢܬ ܐܠܦ̈ܝܢ ܬܪ̈ܝܢ ܘܡܬܝܢ ܘ[ܫܬ]ܥܣܪܐܼ. ܢܦܼܩ ܡܢ ܥܠܡܐ ܗܢܐ ܡܬܘܫܠܚܼ. ܒܥܣܪ̈ܝܢ ܘܚܕ\n ܒܐܝܠܘܠܼ. ܝܘܡ ܚܡܫܐ ܒܫܒܐ. ܩܕܡ ܛܘܩܢܐܼ ܥܣܪܝܢ ܘܫܬ ܫܢ̈ܝܢ. ܘܐܬܬܣܝܡܼ ܒܡܥܪܬ ܓܙ̈ܐ.܀ ܫܢܬ\n ܬܠܬܡܐܐ ܘܚܡ̈ܫܝܢ ܘܬܡ̈ܢܐ ܠܚܝ̈ܘܗܝ ܕܢܘܚܼ. ܫܠܼܡ ܐܠܦܐ ܕܬܪ̈ܝܢ܆ ܐܝܟ ܦܘܫܩܐ ܕܫܒܥܝܢ.܀ ܘܒܫܢܬ\n ܡܐܐ ܘܥܣܪ̈ܝܢ ܘܫܬ ܕܠܡܟܼ. ܫܠܼܡ ܐܠܦܐ ܩܕܡܝܐܼ. ܐܝܟ ܡܢܝܢܐ ܥܒܪܝܐ ܕܝܗ̈ܘܕܝܐ.. ܘܒܫܢܬ ܡܬܝܢ\n ܘܬܫ̈ܥܝܢ ܘܬܠܬ ܕܢܘܚܼ. ܫܠܼܡ ܐܠܦܐ ܩܕܡܝܐ܆ ܐܝܟ ܡܢܝܢܐ ܥܒܪܝܐ ܕܫܡܪ̈ܝܐ.܀܀ ܢܘܚ ܒܪ ܢܿܢ ܫܢ̈ܝܢ\n ܢܣܼܒ ܠܗ ܐܢܬܬܐ ܠܗܝܟܠ ܒܪܬ ܢܡܘܣܿ. ܒܪܗ ܕܚܢܘܟܼ ܐܚܘܗܝ ܕܡܬܘܫܠܚ. [ܘܓܠܼܐ ܠܗ] ܐܠܗܐ [ܥܠ\n ܛܘܦܢܐ ܕܡܛܝܒ ܕܢܥܒܕ.] ܘܡܠܥܥ ܥܡܗܼ ܘܐܡܼܪ ܠܗܼ ܕ[ܡܟܐ ܠܡܐܐ ܘܬܠܬܝܢ ܫܢ̈ܝܢ ܥܿܒܕ ܐܢܐ\n ܛܘܦܢܐ.] ܐܠܐ ܥܿܒܕ ܠܟ ܩܒܘܬܐ ܠܫܘܙܒܐ ܕܒ̈ܢܝ ܒܝܬܟ. ܘܠܬܚܬ ܥܒܕܗܿ ܒܓܘ ܡܫܪܝܬܐ\n ܕܒ̈ܢܝ ܩܐܝܢ. ܘܩܝ̈ܣܝܗܿ ܡܢ ܛܘܪܐ ܗܢܐ ܢܬܦܣܩܘܢ. ܘܗܟܢ ܬܗܘܐ. ܐܘܪܟܗܿ ܬܠܬܡ̈ܐܐ ܐܡ̈ܝܢ ܒܐܡܬܟ.\n ܘܦܬܝܗܿ ܚܡܫܝܢ. ܘܪܘܡܗܿ ܬܠܬ̈ܝܢ. ܥܠ ܚܕܐ ܐܡܬܐ ܬܣܬܝܟ ܡܢ ܠܥܠ. ܘܥܿܒܕ ܒܗܿ ܬܠܬܐ ܡܕܝܪ̈ܐ\n ܬܚܬܝܐ ܠܚܝ̈ܘܬܐ ܘܒܥܝܪܐ. ܘܡܨܥܝܐ ܠܦܪܚܬܐ. ܘܥܠܝܐ ܠܒ̈ܢܝ ܒܝܬܟ. ܘܥܿܒܕ ܒܗܿ ܐܘܨܪ̈ܐ ܠܡܝ̈ܐܼ.\n ܘܐ̈ܘܢܐ ܠܬܘܪܣܝܐ. ܘܥܿܒܕ ܠܟ ܢܩܘܫܐ ܡܢ ܩܝܣܐ ܕܐܫܟܪܥܐ ܩܝܣܐ ܕܠܐ ܡܿܒܠܛ. ܐܘܪܟܗܼ ܬܠ̈ܬ ܐ̈ܡܐ.\n ܘܦܬܝܗܼ ܐܡܬܐ ܘܦܠܓܗܿ. ܘܐܪܙܦܬܐ ܡܢܗ. ܘܗܼܘܝܬ ܢܩܿܫ ܒܗ ܬܠܬ ܙܒ̈ܢܝܢ ܒܝܘܘܡܐ. ܚܐܕ ܒܨܦܪܐ\n ܕܢܬܟܢܫܘܢ ܐܘ̈ܡܢܐ ܠܥܒܕܗܿ ܕܩܒܘܬܐ. ܘܒܦܠܓܗ ܕܝܘܡܐ ܠܣܝܒܪܬܗܘܢ. ܘܚܕܐ ܒܥܕܢ ܪܡܫܐ ܕܢܬܬܢܝܚܘܢ.\n ܘܟܕ ܫܡܥܝܢ ܩܠܐ ܕܢܿܩܫ ܐܢܬܼ ܘܐܡܪܝܢ ܠܟܼ. ܕܡܢܐ ܗܝ ܗܕܐ ܕܥܿܒܕܬ: ܐܡܼܪ ܠܗܘܢ܇ ܕܛܘܦܢܐ ܕܡܝ̈ܐ\n ܥܿܒܕ ܐܠܗܐ.. ܘܥܒܼܕ ܟܠ ܕܦܿܩܼܕܗ ܐܠܗܐ. ܘܐܬܝܠܕ ܠܗ ܬܠ̈ܬܐ ܒܢ̈ܝܢ܆ ܒܡܢܝܢܐ ܕܡ̈ܐܐ ܫܢ̈ܝܢ.\n ܘܢܣܒ ܠܗܘܢ ܢ̈ܫܐ ܡܢ ܒ̈ܢܬܗ ܕܡܬܘܫܠܚ.܀ ܘܒܫܢܬ ܬܪܗܝܢ ܐܠܦ̈ܝܢ ܘܡ̈ܬܝܢ ܘܬܠ̈ܬܝܢ ܘܬܡܢܐܼ. ܒܐܪܚ\n ܐܕܪ ܝܘܡ ܚܕܒܫܒܐܿ ܒܫܒܬܥܣܪ ܒܗ ܒܝܪܚܐ܇ ܢܦܼܩ ܠܡܟ ܡܢ ܥܠܡܐ ܗܢܐ. ܐܪ̈ܒܥ ܫܢ̈ܝܢ ܩܕܡ ܛܘܦܢܐ.\n ܘܐܬܬܣܝܡ ܒܡܥܪܬ ܓܙ̈ܐ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܡܬܝܢ ܘܐܪ̈ܒܥ ܘܬܪ̈ܬܝܢ܆ ܗܘܼܐ ܛܘܦܢܐ. ܟܕ ܕܝܢ\n ܩܼܪܒ ܠܡܐܬܐ ܛܘܦܢܐ ܥܠ ܐܪܥܐ: ܥܼܠ ܢܘܚ ܠܡܥܪܬ ܓܙ̈ܐ ܘܢܿܫܩ ܠܗܠܝܢ ܦܓܪ̈ܐ ܩܕ̈ܝܫܐ ܕܫܬ ܘܕܐܢܘܫ\n ܘܩܝܢܢ ܘܡܗܠܐܐܝܠ ܘܝܪܕ ܘܡܬܘܫܠܚ ܘܠܡܟ ܐܒܘܗܝ. ܘܛܥܢܗ ܢܘܚ ܠܦܓܪܗ ܕܐܕܡ܇ ܘܫܝܡ ܕܗܒܐܼ. ܘܚܡ\n ܡܘܪܐܼ. ܘܝܦܬ ܠܒܘܢܬܐ. ܘܢܦܼܩ ܡܢ ܡܥܪܬ ܓܙ̈ܐ. ܟܕ ܒܿܟܝܢ ܒܚܫܐ ܘܒܟܪܝܘܬܐ ܪܒܬܐ܇ ܘܠܒܝܫܝܢ\n ܟܡܝܪܘܬܐ. ܥܠ ܕܡܬܓܠܙܝܢ ܗܘܘ ܡܢ ܒܝܬ ܡܥܡܪܐ ܗܿܘ ܪܓܝܓܐ ܕܐܒܗ̈ܝܗܘܢ. ܘܬܠܘ\n ܟܠܗܘܢ ܥܝ̈ܢܝܗܘܢ ܠܘܬ ܦܪܕܝܣܐ. ܘܒܟܘ ܒܚܫܐ. ܘܐܝܼܠܠܘ ܘܐܡܼܪܘ: ܦܘܫ ܒܫܠܡܐ ܦܪܕܝܣܐ ܩܕܝܫܐܼ\n ܒܝܬ ܡܥܡܪܐ ܩܕܡܝܐܼ ܕܐܕܡ ܐܒܘܢ ܢܦܩ ܡܢܟ ܒܚܝ̈ܐ ܟܕ ܫܠܝܚ ܘܡܦܪܣܝ. ܘܗܐ ܡܬܓܿܙܐ ܝܘܡܢܐ ܡܢ\n ܚܕܪ̈ܝܟ. ܘܡܫܬܕܐ ܒܡܘܬܗ ܠܐܟܣܘܪܝܐ ܒܪܝܬܐ ܗܼܘ ܘܝܠܕ̈ܘܗܝܼ. ܠܗܿܝ ܐܪܥܐ ܕܠܘ̈ܛܬܐܼ ܕܬܡܘܢ\n ܢܬܢܘܠܘܢ ܝܠܕ̈ܘܗܝ ܒܟܐ̈ܒܐ ܘܟܘܪ̈ܗܢܐ ܘܥܡܠܐ ܘܠܐܘܬܐ ܘܛܘܪܦܐ. ܦܘܫ ܒܫܠܡܐܼ ܡܥܪܬ ܓܙ̈ܐ ܘܦܓܪ̈ܐ\n ܩܕ̈ܝܫܐ. ܦܘܫ ܒܫܠܡܐܼ ܒܝܬ ܡܥܡܪܐ ܘܝܪܬܘܬܐ ܕܐܒ̈ܗܝܢ. ܦܘܫ ܒܫܠܡܐܼ ܐܒ̈ܗܝܢ ܘܪ̈ܝܫܝ ܐܒ̈ܗܬܢ.\n ܨܠܘ ܥܠܝܢ܆ ܫܟ̈ܝܒܝ ܥܦܪܐܼ ܪ̈ܚܡܘܗܝ ܘܚܒ̈ܝܒܘܗܝ ܕܐܠܗܐ. ܨܠܘ ܥܠ ܣܪ̈ܝܕܐ ܕܐܫܬܚܪܘ ܡܢ ܟܠܗܝܢ\n ܬܘ̈ܠܕܟܘܢ. ܒܥܘ ܚܠܦܝܢ ܒܨܠܘ̈ܬܟܘܢ. ܡܪ̈ܥܝܢܘܗܝ ܕܡܪܢ. ܦܘܫ ܒܫܠܡܐܼ ܚܢܘܟ ܟܐܢܐ ܡܫܡܫܢܗ\n ܕܐܠܗܐ. ܒܥܝ ܚܠܦܝܢ ܠܡܪܟ. ܦܘܫ ܒܫܠܡܐܼ ܛܘܪܐ ܩܕܝܫܐܿ. ܒܝܬ ܨܘܒܐ ܘܠܡܐܢܐ ܕܡ̈ܠܐܟܐ. ܐܢܬܘܢ\n ܐܒ̈ܗܝܢ ܓܥܘ ܒܚܫܐ ܚܠܦܝܢ܇ ܕܡܬܿܓܠܙܝܬܘܢ ܝܘܡܢܐ ܡܢ ܨܘܬܢ. ܘܚܢܢ ܢܿܝܠܠ ܒܚܢܓܬܐܼ ܕܡܫܬܕܝܢ\n ܠܐܪܥܐ ܡܓܙܝܬܐܿ. ܕܢܗܘܐ ܒܝܬ ܡܥܡܪܗܘܢ ܥܡ ܕܚܝ̈ܘܬܐ. ܘܝ ܠܢ ܕܠܐ ܬܘܒ ܚܿܙܝܢܢ ܐܦ̈ܝ\n ܝܪܬܘܬܟܘܢ.. ܘܟܕ ܢܿܚܬܝܢ ܗܘܘ ܡܢ ܛܘܪܐ ܩܕܝܫܐܼ ܡܢܫܩܝܢ ܗܘܘ ܠܟ̈ܐܦܘܗܝ ܘܡܥܩܝܢ ܗܘܘ\n ܠܐܝ̈ܠܢܘܗܝ. ܘܢܚܬܘ ܒܚܫܐ ܟܕ ܒܿܟܝܢ ܠܓܘ ܦܩܥܬܐ. ܘܥܼܠ ܢܘܚ ܘܫܡܗ ܠܦܓܪܗ ܕܐܒܘܢ ܐܕܡ [ܒܡܣܥܬܗܿ\n ܕܩܒܘܬܐ]. ܘܣܡ [ܠܗܠܝܢ] ܩܘܪ̈ܒܢܐ ܠܥܠ ܡܢܗ.. ܒܥܣܪܐ [ܒܐܝܪ ܝܪܚܐ ܥܼܠ] ܢܘܚ ܠܩܒܘܬܐܼ. ܒܝܘܡ\n ܐܪܒܥܐ ܒܫܒܐ. ܘܒܝܘܡ ܥܪܘܒܬܐ ܐܚܬ ܒܥܝܪܐ ܘܦܪܚܬܐ. ܘܒܫܒܬܥܣܪ ܒܗ ܒܝܪܚܐܼ. ܢ̈ܣܟܐ ܕܫܡܝܐ\n ܐܬܦܬܚܘ. ܘܬܗ̈ܘܡܝܗܿ ܕܐܪܥܐ ܐܬܬܪܥܘ. ܘܫܼܦܥ ܐܘܩܢܣ ܪܒܐܿ. ܗܿܘ ܕܚܕܪ ܠܟܠܗܿ\n ܐܪܥܐ. ܘܐܬܦܬܚܘ ܐܘܨܪ̈ܝ ܪ̈ܘܚܐܼ. ܘܬܪ̈ܥܝ ܥ̈ܠܥܠܐ. ܘܢܗܼܡ ܐܘܩܝܢܣ ܘܫܼܦܥ. ܘܪܗܛܘ ܒ̈ܢܝ ܫܬ\n ܠܘܬ ܩܒܘܬܐ. ܘܡܦܝܣܝܢ ܗܘܘ ܠܗ ܠܢܘܚܼ. ܕܢܦܬܚ ܠܗܘܢ. ܘܕܢܣܩܘܢ ܠܛܘܪ̈ܝ ܦܪܕܝܣܐܼ. ܠܐ ܡܫܟܚܝܢ\n ܗܘܘ. ܘܩܒܘܬܐ ܚܬܝܡܐ ܘܛܒܝܥܐ. ܘܡܠܐܟܗ ܕܡܪܝܐ ܩܿܐܡ ܥܠ ܪܝܫܗܿ ܘܥܒܝܕ ܩܘܒܪܢܝܛܐ. ܘܟܕ ܐܬܥܙܙ\n ܥܠܝܗܘܢ ܡܡܘܠܐܼ. ܫܪܝܘ ܡܬܚܢܩܝܢ ܒܫ̈ܦܥܐ ܬܟܝ̈ܒܐ ܘܕ̈ܚܝܠܐܼ. ܘܗܘܼܘ ܒܐܘܠܨܢܐ ܩܫܝܐ. ܘܫܠܼܡܬ\n ܥܠܝܗܘܢ ܗܿܝ ܕܐܡܼܪ ܛܘܒܢܐ ܕܘܝܕ܆ ܕܐܢܐ ܐܡܪܬ ܕܐܠܗ̈ܐ ܐܢܬܘܢܼ ܘܒܢ̈ܘܗܝ ܕܡܪܝܡܐ ܡܫ̈ܬܡܗܝܢ\n ܗܘܝܬܘܢ. ܘܡܟܝܠ ܕܗܕܐ ܥܒܕܬܘܢܼ. ܘܪܚܡܬܘܢ ܙܢܝܘܬܐ ܕܒܝܬ ܩܐܝܢ ܐܟܘܬܗܘܢ ܬܗܘܿܘܢ܇ ܘܐܝܟ ܡܘܬܗܘܢ\n ܬܡܘܬܘܢ. ܘܚܫܝܒܝܢ ܐܢܬܘܢ ܠܝܼ ܐܝܟ ܣܛܢܐ ܚܕ ܡܢ ܪܘܪ̈ܒܢܐ ܕܢܦܼܠ.. ܘܐܬܬܪܝܡܬ ܩܒܘܬܐ ܒܚܝܠܐ\n ܕܡ̈ܝܐ ܡܢ ܐܪܥܐ. ܘܐܬܚܼܿܢܩܘ ܒܡܝ̈ܐ ܟܠܗܘܢ ܒܢܝ̈ܢܫܐ: ܘܒܥܝܪܐ ܘܦܪܚܬܐܼ ܘܟܠܡܕܡ ܕܗܘܐ ܥܠ ܐܦ̈ܝ\n ܐܪܥܐ. ܘܣܠܩܘ ܡܝ̈ܐ ܠܥܠ ܡܢ ܟܠܗܘܢ ܪ̈ܝܫܝ ܛܘܪ̈ܐܼ. ܚܡܫܥܣܪܐ ܐ̈ܡܐ ܒܡܫܘܚܬܐ ܕܪܘܚܐܼ. ܐܝܟ\n ܕܟܬܝܒ. ܘܐܣܩܘܗܿ ܡܝ̈ܐ ܠܩܒܘܬܐ. ܟܕ ܛܥܝܢ ܠܗܿ ܡܡܘܠܐܼ ܥܕܡܐ ܠܫ̈ܦܘܠܝ ܦܪܕܝܣܐ. ܘܟܕ ܐܬܒܪܟܬ\n ܡܢ ܦܪܕܝܣܐ. ܘܗܼܦܟ ܠܡܚܒܠܘ ܠܟܠܗܿ ܐܪܥܐ. ܘܦܪܚܬ ܩܒܘܬܐ ܒܓܦ̈ܝ ܪܘܚܐ ܠܥܠ ܡܢ ܡܡܘܠܐܼ. ܡܢ\n ܡܕܢܚܐ ܘܥܕܡܐ ܠܡܥܪܒܐ. ܘܡܢ ܪܓܒܝܐ ܘܥܕܡܐ ܠܬܝܡܢܐ. ܘܪܫܡܬ ܨܠܝܒܐ ܥܠ ܟܠܗܿ ܐܪܥܐܼ ܠܥܠ ܡܢ\n ܡܡܘܠܐ ... ܘܗܝܕܝܢ ܐܬܬܢܝܚܬ ܩܒܘܬܐ ܒܝܪܚܐ ܫܒܝܥܝܐܼ ܒܫܒܬܥܣܪ ܒܗ ܒܝܪܚܐܼ ܥܠ ܛܘܪ̈ܝ ܩܪܕܘ܇\n ܘܐܬܚܙܝܘ ܪ̈ܝܫܝ ܛܘܪ̈ܐ. ܘܗܼܘܐ ܡܢ ܒܬܪ .ܡ. ܝܘ̈ܡܝܢܼ ܦܬܼܚ ܢܘܚ ܟܘܬܐ ܕܩܒܘܬܐ\n ܕܥܒܼܕ. ܫܕܪ ܠܥܘܪܒܐ. ܘܢܦܩ ܡܦܼܩ ܘܠܐ ܗܦܟ ܥܕܡܐ ܕܝܒܫ ܡܝ̈ܐ ܡܢ ܐܪܥܐ. ܘܫܕܪ ܠܝܘܢܐ ܡܢ ܠܘܬܗܼ\n ܕܢܚܙܐ ܐܢ ܩܠܘ ܡ̈ܝܐ ܡܢ ܐܦ̈ܝ ܐܪܥܐ. ܘܠܐ ܐܫܟܚܬ ܠܗܿ ܢܝܚܐ ܝܘܢܐ ܠܦܣܬ ܪܓܠܗܿ. ܘܗܦܟܬ ܠܘܬܗ\n ܠܩܒܘܬܐܼ. ܡܛܠ ܕܡܝܗܐ ܐܝܬ ܗܘܘ ܥܠ ܐ̈ܦܝ ܟܠܗܿ ܐܪܥܐ. ܘܐܘܫܛ ܐܝܕܗ ܘܢܣܒܗܿ. ܘܐܥܠܗܿ ܠܘܬܗ\n ܠܩܒܘܬܐ. ܘܦܫ ܬܘܒ ܫܒ̈ܥܐ ܝܘ̈ܡܝܢ ܐܚܪ̈ܢܝܢ. ܘܗܼܦܟ ܘܫܕܪܗܿ ܠܝܘܢܐ ܡܢ ܩܒܘܬܐ. ܘܐܬܬ ܠܘܬܗ\n ܠܥܕܢ ܪܫܡܐ. ܘܗܐ ܛܪܦܐ ܕܙܝܬܐ ܐܚܝܕܐ ܒܦܘܡܗܿ. ܘܝܕܥ ܢܘܚ ܕܩܠܘ ܡܝ̈ܐ ܡܢ ܐܼܿܦܝ ܐܪܥܐ. ܘܦܫ\n ܬܘܒ ܫܒ̈ܥܐ ܝܘ̈ܡܝܢ ܐܚܪܢܝܢ. ܘܗܦܟ ܫܕܪܗܿ ܠܝܘܢܐ܇ ܘܠܐ ܐܘܣܦܬ ܬܘܒܼ ܝܘܢܐ ܠܡܗܦܟ ܠܘܬܗ.܀܀\n ܘܒܫܢܬ ܬܪܝܢ ܐܠܦ̈ܝܢ ܘܡܬܝܢ ܘܬܠܬܼ. ܢܦܼܩ ܢܘܚ ܡܢ ܩܒܘܬܐ. ܝܘ̈ܡܬܐ ܕܝܢ ܕܗܼܘܐ ܢܘܚ ܒܩܒܘܬܐܼ.\n ܬܠܬܡ̈ܐܐ ܘܬܡ̈ܢܝܢ ܘܬܪܝܢ. ܡܛܠ ܕܒܥܣܪ̈ܐ ܒܝܪܚܐ ܕܬܪܗܝܢ ܥܠܼ. ܘܒܫܒܬܥܣܪܗ ܒܗܼ ܗܘܼܐ ܛܘܦܢܐܼ.\n ܘܒܥܣܪܝܢ ܘܫܒ̈ܥܐ ܒܗ ܒܝܪܚܐ ܕܬܪ̈ܝܢ ܕܗܼܘ ܐܝܪܼ. ܢܦܼܩ.܀ ܘܒܫܢܬ ܬܪܝܢ ܐܠܦ̈ܝܢ ܘܡܬܝܢ ܘܐܪܒܥܐ.\n ܐܬܝܠܕ ܐܪܦܟܫܪ ܡܢ ܫܝܡ. ܡܢ ܐܕܡ ܕܝܢܼ ܥܕܡܐ ܠܘܦܢܐܼ ܬܪ̈ܝܢ ܐܠܦ̈ܝܢ ܘܡ̈ܐܬܝܢ ܘܐܪ̈ܒܥܝܢ\n ܘܬܪܬܝܢ.܀ ܘܒܫܢܬ ܫ̈ܬܡܐܐ ܠܢܘܚܼ ܘܡܐܐ ܠܫܝܡܼ ܗܘܼܐ ܛܘܦܢܐ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܬܠܬܡܐܐ\n ܘܬ̈ܠܬܝܢ ܘܫܒܥܼ. ܐܬܝܠܕ ܫܠܚ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܡܐܐ ܘܫ̈ܬܝܢ ܘܫܒ̈ܥ ܫܢ̈ܝܢ܆\n ܐܬܝܠܕ ܥܒܪ ܡܢ ܫܠܚ.܀ ܘܒܫܢܬ ܬܪܝܢ ܐܠܦ̈ܝܢ ܘܫܬܡܐܐ ܘܚܕܐܼ. ܐܘܠܕ ܥܒܪ ܠܦܠܓ.. ܒܗܢܐ ܕܝܢ\n ܙܒܢܐܼ ܣܥܘ ܒܢ̈ܝܢܫܐ ܠܡܣܩ ܠܫܡܝܐ ܒܝܕ ܫܢܝܘܬܐ.. ܘܗܘܼܬ ܟܠܗܿ ܐܪܥܐ ܠܫܢܐ ܚܕ ܘܡܡܠܠܐ ܚܕ.\n ܘܗܼܘܬ ܕܟܕ ܫܩܠܘ ܡܢ ܡܕܢܚܐ ܐܫܟܚ ܦܩܥܬܐ ܒܐܪܥܐ ܕܣܢܥܪ. ܘܝܬܒܘ ܬܡܢ. ܘܐܡܪܘ ܓܒܪ ܠܚܒܪܗܼ.\n ܕܬܘܼ ܢܪܡܐ ܠܒ̈ܢܐ ܘܢܘܩܕ ܐ̈ܢܝܢ ܒܢܘܪܐ. ܘܗܘܿܝܐ ܠܗܘܢ ܠܒܬܐ ܠܟܐܦܐܼ. ܘܣܝܕܐ\n ܗܿܘܐ ܠܗܘܢ ܠܡܠܛܐ. ܘܐܡܼـ[ـܪܘ ܕܬܘ ܕܢܒܢܐ ܠܢ ܩܪܝܬܐ܇ ܘܡܓܕܠܐ ܕܪܝܫܗ ܒܫܡܝܐ. ܘܢܥܒܕ ܠܢ ܫܡܐ\n ܕܠܡܐ ܢܬܒܕܪ ܥܠ ܐܦ̈ܝ ܟܠܗܿ ܐܪܥܐ. ܘܢܚܼܬ ܡܪܝܐ ܠܡܚܙܐ ܩܪܝܬܐ ܘܡܓܕܠܐ ܕܒܿܢܝܢ ܒܢ̈ܝܢܫܐ.\n ܘܐܡܼܪ ܡܪܝܐܼ. ܗܐ ܥܡܐ ܚܕܼ ܘܠܫܢܐ ܚܕ ܠܟܠܗܘܢ. ܘܗܟܢܐ ܐܬܚܫܒܘ ܠܡܥܒܕ܇ ܡܟܝܠ ܠܐ ܢܬܒܨܪ ܡܢܗܘܢ\n ܟܠܡܕܡ ܕܐܬܚܫܒܘ ܠܡܥܒܕ. ܬܘ ܢܚܘܬ ܢܦܠܓ ܬܡܢ ܠܫ̈ܢܐܼ ܕܠܐ ܢܫܡܥܘܢ ܓܒܪ ܠܫܢ ܚܒܪܗ.. ܚܙܝ ܗܪܟܐ\n ܡܬܟܬܫ ܥܡ ܒܪܐ ܘܪܘܚܐܼ ܠܡܿܢ ܩܪܐܼ ܘܡܿܢ ܢܿܚܬ ܘ. . . . . ܠܪܘܚܐ ܕܡܦܠܓܐ ܠܫ̈ܢܐ ܒܓܘ ܒܒܝܠ\n ܘܒܓܘ ܥܠܝܬܐܼ ܕܚܕܐ ܗܝ. ܘܬܘܒ ܐܡܪܼ. ܕܗܐ ܐܕܡ ܗܘܼܐ ܐܝܟ ܚܕ ܡܢܢ. ܥܠ ܦܘܡ ܠܡ ܬܪܝܢ ܘܬܠ̈ܬܐ\n ܣܗܕ̈ܝܢ ܬܩܘܡ ܟܠ ܡܠܐ. ܬܘ ܢܥܒܕ ܐܢܫܐ ܒܨܠܡܢ.] ܐܝܟ ܕܡܘܬܢ. ܗܐ ܐܕܡ ܗܼܘܐ ܐܟܚܕ ܡܢܢ. ܬܘ\n ܢܚܘܬ ܘܢܦܠܓ ܬܡܢ ܠܫ̈ܢܐ. ܗܠܝܢ ܬܠܬ ܣܗܕ̈ܘܬܐ ܣܗ̈ܕܢ ܥܠ ܐܒܐ ܘܒܪܐ ܘܪܘܚܐ.܀ ܒܗܢܐ ܕܝܢ ܙܒܢܐ\n ܐܬܒܠܒܠܘ ܠܫ̈ܢܐ ܒܝ̈ܘܡܝ ܦܠܓ ܒܪ ܥܒܪ. ܘܒܗ ܐܬܒܕܪ ܥܠ ܐ̈ܦܝ ܟܠܗܿ ܐܪܥܐܿ. ܘܦܫܘ ܡܢ ܕܠܡܒܢܐ\n ܩܪܝܬܐ. ܘܡܛܠܗܢܐ ܐܬܩܪܝܬܼ ܒܒܝܠ. ܡܛܠ ܕܬܡܢ ܒܠܒܠ ܡܪܝܐ ܠܫܢ̈ܐ ܕܟܠܗܿ ܐܪܥܐ.܀ ܒܗܢܐ ܕܝܢ ܙܒܢܐ\n ܬܘܒܼ ܡܬܝܕܥ ܐܝܟ ܡܐ ܕܐܡܪܐ ܡܠܬܐܼ ܐܝܘܒ ܙܕܝܩܐ. ܕܐܝܬܘܗܝ ܒܪܗ ܕܝܩܛܢ ܒܪ ܥܒܪ܇ ܐܚܘܗܝ ܕܦܠܓ.\n ܘܥܠ ܗܕܐ ܣܗܿܕ ܐܦ ܝܥܩܘܒ. ܘܐܦܠܐ ܡܘܫܐ ܗܿܘ ܕܗܼܘ ܐܟܬܒ ܥܠܘܗܝܼ ܡܬܟܣܐ ܡܢ [ܣܘ]ܟܠܗ܇ ܟܕ ܚܿܫܒ\n ܠܒ̈ܢܝ ܐܕܘܡ ܥܕܡܐ ܠܝܘܒܒ ܒܪ ܙܪܚ ܕܢܐܡܪ ܕܗܢܘ ܐܝܘܒ. ܘܐܦ ܗܿܘ ܝܘܒܒ ܒܝ̈ܘܡܝ ܡܘܫܐ ܡܬܝܕܥܼ.\n ܐܝܟ ܡܐ ܕܣܿܗܕ ܟܬܒܐ ܕܒܪܝܬܐ.܀ ܘܒܫܢܬ ܬܪܝܢ ܒܫܒܐ ܐܠܦ̈ܝܢ [ܘܚܡܫܡܐܐ ܘܬܫ̈ܥܝܢ\n ܘܬܪܬܝܢ܆ ܢܦܼܩ ܢܘܚ ܡܢ ܥܠܡܐܗܢܐ. ܟܕ ܗܼܘ ܒܪ ܬܫ̈ܥܡܐܐ ܘܚܡ̈ܫܝܢ ܫܢ̈ܝܢ.܀ ܘܒܫܢܬ ܬܪܝܢ ܐܠܦܝܢ\n ܘܫܒܥܡܐܐ ܘܬܠܬܝܢ ܘܚܕܐܼ. ܐܬܝܠܕ ܐܪܥܘ ܡܢ ܦܠܓ.܀ ܘܒܫܢܬ ܬܪܝܢ ܐܠܦ̈ܝܢ ܘܫܒ̈ܥ ܡܐܐ ܘܐܪ̈ܒܥܝܢ\n ܘܐܪܒܥܼ. ܢܦܼܩ ܡܢ ܥܠܡܐ ܗܢܐ ܫܝܡ ܒܪ ܢܘܚ.܀ ܘܒܫܢܬ ܬܪܝܢ ܐܠܦ̈ܝܢ ܘܬܡܝ̈ܡܐܐ ܘܫܬܝܢ ܘܬܠܬܼ.\n ܐܬܝܠܕ ܘܒܫܢܬ ܬܪܝܢ ܐܠܦ̈ܝܢ ܘܬܡܝ̈ܡܐܐ ܘܫܬܝܢ ܘܬܠܬܼ. ܐܬܝܠܕ ܣܪܘܓ ܡܢ ܐܪܥܘ. ܘܒܫܢܬ ܬܫ̈ܥܝܢ\n ܘܚܡܫ ܫܢ̈ܝܢ ܠܣܪܘܓܼ ܫܠܡ ܐܠܦܐ ܕܬܠ̈ܬܐ.. ܒܗܢܐ ܙܒܢܐ ܥܼܠ ܦܬܟܪ̈ܐ ܠܥܠܡܐ. ܡܢ ܗܪܟܐ ܫܪܝܘ\n ܒ̈ܢܝ ܢܘܚ ܠܡܣܓܕ ܥܼܠ ܦܬܟܪ̈ܐ ܠܥܠܡܐ. ܡܢ ܗܪܟܐ ܫܪܝܘ ܒ̈ܢܝ ܢܘܚ ܠܡܣܓܕ ܠܓܠܝ̈ܦܐܿ. ܘܠܡܥܒܕ\n ܕܒܝܫ. ܘܠܡܒܢܐ ܡܕ̈ܝܢܬܐܿ. ܘܠܡܫܒܐ ܠܚܕ̈ܕܐܼ ܘܠܡܩܪܒܘ. ܘܒܫܢܬ ܬܠܬܝܢ ܘܚܕܐ ܠܣܪܘܓܼ ܫܠܼܡ ܐܠܦܐ\n ܕܬܪ̈ܝܢ ܐܝܟ ܡܢܝܢܐ ܥܒܪܝܐ ܕܫܡܪ̈ܝܐ.܀ ܫܢܬ ܬܪܝܢ ܐܠܦ̈ܝܢ ܘܬܡܢ̈ܡܐܐ ܘܬܫܥܝܢ ܘܬܡ̈ܢܐܼ. ܐܬܝܠܕ\n ܢܚܘܪ.܀ ܫܢܬ ܬܪ̈ܝܢ ܐܠܦ̈ܝܢ ܘܬܫܥܡܐܐ ܘܫܒܥܝܢ ܘܫܒܥܼ. ܐܬܝܠܕ ܬܪܚ. ܘܬܪܚ ܒܪ ܫܒ̈ܥܝܢ ܫܢ̈ܝܢ\n ܐܘܠܕ ܠܐܒܪܗܡ.. ܒܗܢܐ ܕܝܢ ܙܒܢܐܼܡܡܠܟ ܥܠ ܢܝܢܘܐ ܢܝܢܘܣܼ ܘܗܼܘ ܒܢܗܿ ܠܢܝܢܘܐ. ܘܩܪܗܿ ܥܠ ܫܡܗܼ\n ܢܝܢܘܐ.. ܘܒܫܢܬ ܐܪ̈ܒܥܝܢ ܘܬܠܬ ܕܡܠܟܘܬܗ ܗܢܐ ܐܬܝܠܕ ܐܒܪܗܡ. ܘܐܡܠܟ ܩܕܡܝܐܼ ܥܠ ܟܠܗܿ ܐܣܝܐܼ\n ܠܒܪ ܡܢ ܗܢܕܘ ܗܼܘ ܢܝܢܘܣ ܒܪ ܒܠܘܣܼ. ܫܢ̈ܝܐ ܚܡ̈ܫܝܢ ܘܬܪ̈ܬܝܢ.. ܫܢܬ ܐܪ̈ܒܥܝܢ ܘ.ܓ. ܕܗܢܐ\n ܐܝܬܝܗܿ ܗܘܬ ܫܢܬܐ ܩܕܡܝܬܐ] ܕܐܒܪܗܡ.", "ܘܡܛܠ ܕܠܐ ܐܫܟܚܢܢ ܚܘܫܒܢܐ ܕܫܿܠܡ ܚܕ ܠܘܬ ܚܒܪܗܼ ܣܝܡܝܢܢ ܠܗܘܢ ܗܪܟܐ ܠܐܒ̈ܗܬܐ\n ܗܠܝܢ ܩܕ̈ܡܝܐܼ ܐܝܟ ܕܐܝܬܝܗܘܢ ܒܟܬܒܐ. ܐܕܡ ܒܪ ܡܐܐ ܘܬܠܬܝܢ [ܫܢ̈ܝܢ ܐܘܠܕ ܠܫܝܬ. ܫܝܬ] ܒܪ\n ܡـ[ـܐܐ] ܘܬܠܬܝܢ ܘܚܡܫ [ܫ̈ܢܝܢ] ܐܘܠܕ ܠܐܢܘܫ. ܐܢܘܫ ܒܪ ܡܐܐ ܘܬܫܥܝܢ ܫ̈ܢܝܢ \n ܐܘܠܕ ܠܩܝܢܢ. ܩܝܢܢ ܒܪ ܡܐܐ ܘܫܒ̈ܥܝܢ ܫܢ̈ܝܢ ܐܘܠܕ ܠܡܗܠܐܐܝܠ. ܡܗܠܠܐܝܠ ܒܪ ܡܐܐ ܘܫܬܝܢ ܘܚܡܫ\n ܫ̈ܢܝܢ ܐܘܠܕ ܠܝܪܕ. ܘܒܫܢܬ ܐܪ̈ܒܥܝܢ ܕܝܪܕ ܫܠܼܡ ܐܠܦܐ ܩܕܡܝܐ.. ܝܪܕ ܒܪ ܡܐܐ ܘܥܣܪ̈ܝܢ ܘܬܪ̈ܬܝܢ\n ܫܢ̈ܝܢ ܐܘܠܕ ܠܚܢܘܟ. ܒܪ ܡܐܐ ܘܫ̈ܬܝܢ ܘܚܡܫ ܫ̈ܢܝܢ ܐܘܠܕ ܠܡܬܘܫܠܚ. ܡܬܘܫܠܚ ܒܪ ܡܐܐ ܘܫܬ̈ܝܢ\n ܘܫ̈ܒܥ ܫܢ̈ܝܢ ܐܘܠܕ ܠܠܡܟ. ܠܡܟ ܒܪ ܡܐܐ ܘܬܡ̈ܢܝܢ ܘܬܡ̈ܢܝܐ ܫ̈ܢܝܢ ܐܘܠܕ ܠܢܘܚ. ܢܘܚ ܒܪ\n ܚܡ̈ܫܡܐܐ ܫܢ̈ܝܢ ܐܘܠܕ ܠܫܝܡ. ܘܒܫܢܬ ܬܠܬܡܐܐ ܘܚܡ̈ܫܝܢ ܘܬܡ̈ܢܐ ܕܢܘܚܼ. ܫܠܼܡ ܐܠܦܐ ܕܬܪ̈ܝܢ..\n ܫܝܡ ܒܪ ܡ̈ܐܐ ܘܬܪ̈ܬܝܢ ܫܢ̈ܝܢ ܐܘܠܕ ܠܐܪܦܟܫܪ. ܐܪܦܟܫܪ ܒܪ ܡܐܐ ܘܬ̈ܠܬܝܢ ܘܚ̱ܫ ܫܢ̈ܝܢ ܐܘܠܕ\n ܠܫܠܚ. ܫܠܚ ܒܪ ܡ̈ܐܐ ܘܬ̈ܠܬܝܢ ܫܢ̈ܝܢ ܐܘܠܕ ܠܥܿܒܪ. ܥܿܒܪ ܒܪ ܡܐܐ ܘܬܠ̈ܬܝܢ ܘܐܪ̈ܒܥ ܫ̈ܢܝܢ\n ܐܘܠܕ ܠܦܠܓ. ܦܠܓ ܒܪ ܡܐܐ ܘܬܠܬܝܢ ܫܢ̈ܝܢ ܐܘܠܕ ܠܐܪܥܘ. ܐܪܥܘ ܒܪ ܒܪ ܡܐܐ ܘܬܠܬܝܢ ܘܬܪ̈ܬܝܢ\n ܫܢ̈ܝܢ ܐܘܠܕ ܠܣܪܘܓ. ܘܒܫܢܬ ܬܫ̈ܥܝܢ ܘܚܡܫ ܠܣܪܘܓܼ. ܫܠܼܡ ܐܠܦܐ ܕܬܠܬܐ.. ܣܘܪܓ ܒܪ [ܡܐܐ\n ܘ]ܬ̈ܠܬܝܢ ܘܚܡܫ ܫ̈ܢܝܢ ܐܘܠܕ ܠܢܚܘܪ. ܢܚܘܪ ܒܪ ܫܒܥܝܢ ܘܬܫܥ ܫܢ̈ܝܢ ܐܘܠܕ ܠܬܪܚ. ܬܪܚ ܒܪ\n ܫܒ̈ܥܝܢ ܫܢ̈ܝܢ ܐܘܠܕ ܠܐܒܪܡ. ܐܒܪܡ ܒܪ ܡܐܐ [ܫܢ̈ܝܢ] ܐܘܠܕ ܠܐܝܣܚܩ. ܐܝܣܚܩ ܒܪ ܫܬܝܢ ܫܢ̈ܝܢ\n ܐܘܠܕ ܠܝܥܩܘܒ. ܝܥܩܘܒ ܒܪ ܬܡ̈ܢܝܢ ܘܫ̈ܬ ܫ̈ܢܝܢ ܐܘܠܕ ܠܠܘܝ. ܠܘܝ ܒܪ ܐܪ̈ܒܥܝܢ ܘܫ̈ܬ ܫ̈ܢܝܢ\n ܐܘܠܕ ܠܠܘܝ. ܠܘܝ ܒܪ ܐܪ̈ܒܥܝܢ ܘܫ̈ܬ ܫ̈ܢܝܢ ܐܘܠܕ ܠܩܗܬ. ܩܗܬ ܒܪ ܫ̈ܬܝܢ ܫ̈ܢܝܢ ܐܘܠܕ ܠܥܡܪܡ.\n ܥܡܪܡ ܒܪ ܫܒ̈ܥܝܢ ܫܢ̈ܝܢ ܐܘܠܕ ܠܡܘܫܐ. ܘܒܫܢܬ ܬܡ̈ܢܝܢ ܠܡܘܫܐܼ. ܢܦܼܩ ܒ̈ܢܝ ܐܣܝܪܐܝܠ ܡܢ\n ܡܨܪܝܢ.", "ܡܢ ܗܪܟܐ ܡܕܒܪ̈ܢܐ.܀ ܩܕܝܡܐ ܡܘܫܐܼ ܐܪ̈ܒܥܝܢ ܫ̈ܢܝܢ. ܝܫܘܥ ܥܣܪܝܢ ܘܫ̈ܒܥ\n ܫ̈ܢܝܢ. ܒ̈ܢܝ ܒܝܬ ܢܗܪ̈ܝܢ ܘܥܬܢܐܝܠ ܝܫܘܥ ܐܪ̈ܒܥܝܢ ܫܢ̈ܝܢ. ܡܘ̈ܐܒܝܐ ܘܐܗܘܪ ܬܡ̈ܢܝܢ ܫܢ̈ܝܢ.\n ܟܢܥܢ̈ܝܐ ܘܕܒܘܪܐ ܘܒܪܩ ܐܪ̈ܒܥܝܢ ܫ̈ܢܝܢ. ܡܕ̈ܝܢܝܐ ܘܓܕܥܘܢ ܐܪ̈ܒܥܝܢ ܫ̈ܢܝܢ. ܐܒܝܡܠܟ ܬܠܬ\n ܫ̈ܢܝܢ. ܬܘܠܥ ܥܣܪ̈ܝܢ ܘܬܠܬ ܫ̈ܢܝܢ. ܝܐܝܪ ܥܣܪܝܢ ܘܬܪ̈ܬܝܢ [ܫ̈ܢܝܢ]. ܘܒܫܢܬ\n ܬܫܥܣܪ̈ܐ ܕܝܐܝܪ ܫܠܼܡ ܐܠܦܐ ܕܐܪܒܥܐ.. ܥܡ̈ܘܢܝܐ ܘܢܦܬܚ ܫܢܝ̈ܢ ܫ̈ܬ. ܚܫܒܘܢ ܫܢ̈ܝܢ ܫܒܥ. ܠܒܕܘܢ\n ܫ̈ܢܝܢ ܬܡ̈ܢܐ. ܦ̈ܠܫܬܝܐ ܘܫܡܫܘܢ ܫܢ̈ܝܢ ܥܣܪ̈ܝܢ. ܥܝܠܝ ܫܢ̈ܝܢ ܐܪ̈ܒܥܝܢ. ܫܡܘܐܝܠ ܘܫܐܘܠ ܫܢ̈ܝܢ\n ܐܪ̈ܒܥܝܢ.", "ܡܢ ܗܪܟܐ ܡ̈ܠܟܐ ܕܡܢ ܫܒܛܐ ܕܝܗܘܕܐ.܀ ܕܘܝܕ ܐܪ̈ܒܥܝܢ ܫܢ̈ܝܢ. ܫܠܡܢ ܫܢ̈ܝܢ\n ܐܪ̈ܒܥܝܢ. ܪܚܡܒܥܡ .ܝܙ. ܫ̈ܢܝܢ. ܐܒܝܐ .ܓ. ܫܢ̈ܝܢ. ܝܗܘܫܦܛ .ܟܒ. ܫܢ̈ܝܢ. ܝܗܘܪܡ .ܚ. ܫ̈ܢܝܢ.\n ܐܚܙܝܐ ܚܕܐ. ܥܬܠܝܐ .ܙ. ܫ̈ܢܝܢ. ܝܘܐܫ .ܡ. ܫܢ̈ܝܢ. ܐܡܘܨܝܐ .ܟܛ. ܫ̈ܢܝܢ. ܥܙܪܝܐܼ .ܢܒ.\n ܫܢ̈ܝܢ. ܝܘܬܡ .ܝܘ. ܫ̈ܢܝܢ. ܐܚܙ .ܝܘ. ܫܢ̈ܝܢ. ܚܙܩܝܦܐ .ܟܛ. ܫܢ̈ܝܢ. ܡܢܫܐ .ܢܗ. ܫ̈ܢܝܢ. ܐܡܘܢ\n [.ܒ.] ܫ̈ܢܝܢ. ܝܘܫܝܐ .ܠܐ. ܫ̈ܢܝܢ. ܝܗܘܚܙ ܝܪ̈ܚܐ ܬܠܬܐ. ܝܘܐ[ܩܝܡ] .ܝܐ. ܫ̈ܢܝܢ. ܝܘܟܢܝܐ\n ܝܪ̈ܚܐ ܬܠ̈ܬܐ. ܨܕܘܩܝܐ .ܝܐ. ܫܢ̈ܝܢ.", "ܡܢ ܗܪܟܐ ܡ̈ܠܟܐ ܕܦܪ̈ܣܝܐ.܀ ܡܢ ܫܢܬ ܐܪܒܥ ܕܫܠܡܘܢ ܘܥܕܡܐ ܠܗܪܟܐܼ ܫܢ̈ܝܐ\n ܚܡܫܡܐܐ ܘܬܪܬܥܣܪ̈ܐ ܫ̈ܢܝܢ. ܟܘܪܫ .ܠܕ. ܫܢ̈ܝܢ. ܐܚܫـ[ـܝܪܫ] ܐܪܛܚܫܫܬ .ܡܐ. ܫܢ̈ܝܢ..\n ܐܚܫـ[ـܝܪܫ]", "ܕܘܪܝܘܫ .ܝܘ. ܫ̈ܢܝܢ. ܐܪܛܚܫܫܛ .ܡ. ܫ̈ܢܝܢ. ܫ̈ܢܝܢ. ܐܪܣܣ .ܕ. ܫܢ̈ܝܢ. ܕܘܪܝܫ\n ܫܬ ܫܢ̈ܝܢ.", "ܡܢ ܗܪܟܐ ܡ̈ܠܟܐ ܡܩ̈ܕܘܢܝܐ.܀ ܐܠܟܣܢܕܘܣ ܫ̈ܬ [ܫܢ̈ܝܢ]. ܦܛܠܡܝܘܣ .ܡ. ܫܢ̈ܝܢ.\n ܦܠܕܠܦܣ .ܠܚ. ܫ̈ܢܝܢ. ܐܘܪܓܛܣ .ܟܘ. ܫ̈ܢܝܢ. ܦܝܠܘܦܐܛܘܪ .ܝܙ. ܫ̈ܢܝܢ. ܐܦܝܦܢܘܣ .ܟܕ. ܫܢ̈ܝܢ.\n ܘܒܫܢܬ ܫܬܬܥܣܪ̈ܐ ܕܝܠܗܼ. ܫܠܼܡ ܐܠܦܐ ܕܚܡܫܐ.. ܦܝܠܡܛܘܪ .ܠܗ. ܫܢ̈ܝܢ. ܐܘܪܓܛܣ ܥܣܪ̈ܝܢ ܘܬܫܥ\n [ܫܢ̈ܝܢ]. ܣܘܛܝܘܪ .ܝܙ. ܫ̈ܢܝܢ. ܐܠܟܣܢܕܪܣ .ܝ. ܫ̈ܢܝܢ. ܦܛܠܡܐܘܣ .ܚ. ܫܢ̈ܝܢ. ܕܝܢܘܣܝܘܣ .ܠ.\n ܫܢܿܝܢ. ܩܠܘܦܛܪܐ .ܟܕ. ܫ̈ܢܝܢ.܀ ܫܠܼܡ ܕܦܛܠܡܐܘܣ ܕܡ̈ܠܟܐ ܕܪ̈ܘܡܝܐ ܡܢ ܗܪܟܐ.܀\n ܐܓܣܛܘܣ .ܡ. ܫܢ̈ܝܢ. ܟܠܗܝܢ ܫܢ̈ܘܗܝ .ܢܘ.. ܛܒܪܝܘܣ ܘܟܓ. ܫ̈ܢܝܢ. ܓܐܝܘܣ .ܕ. ܫܢ̈ܝܢ. ܩܠܘܕܝܘܣ\n .ܝܕ. ܫ̈ܢܝܢ. ܢܪܘܢ .ܝܓ. ܫܢ̈ܝܢ. ܐܣܦܣܝܢܘܣ .ܝ. ܫܢ̈ܝܢ. ܛܛܘܣ .ܒ. ܫ̈ܢܝܢ. ܕܘܡܛܝܢܘܣ .ܝܗ.\n ܫ̈ܢܝܢ. ܢܪܘܝܣ ܚܕܐ. ܛܪܝܢܘܣ .ܝ. ܫܗܢܝܢ. ܗܕܪܝܢܘܣ .ܟܐ. ܫ̈ܢܝܢ. ܐܢܛܘܢܝܢܘܣ .ܟܒ. ܫܢ̈ܝܢ.\n ܐܢܛܘܢܝܢܘܣ .ܝܘ. ܫ̈ܢܝܢ. ܩܘܡܝܕܘܣ .ܝܓ. ܫ̈ܢܝܢ. ܦܪܛܝܢܟܣ ܝܪ̈ܚܐ .ܘ. ܣܘܪܣ .ܝܚ. ܫ̈ܢܝܢ.\n ܐܢܛܘܢܝܢܘܣ ܫܒ̈ܥ. ܡܩܪܝܢܘܣ ܚܕܐ. ܐܢܛܘܢܝܢܘܣ ܐܪ̈ܒܥ. ܐܠܟܣܢܕܪܘܣ ܒܪ ܡܡܝ .ܝܓ. .ܗܢܐ ܟܪܣܛܝܢܐ\n ܗܼ،ܐ.. ܡܟܣܝܡܝܢܘܣ ܫ̈ܢܝܢ .ܓ. .ܓܪܕܝܢܘܣ .ܘ. .ܦܠܝܦܘܣ .ܙ. ܫ̈ܢܝܢ. ܘܗܢܐ ܟܪܣܛܝܢܐ ܗܘܼܐ..\n ܕܩܝܘܣ ܚܕܐ. ܓܠܘܣ ܬܪܗـܝܢ. ܘܠܪܝܢܘܣ .ܝܗ. ܫ̈ܢܝܢ. ܩܠܘܝܕܝܘܣ ܚܕܐ. ܐܘܪܠܝܢܘܣ ܫܬ. ܛܩܝܛܘܣ\n ܝܪ̈ܚܐ ܫ̈ܬܐ. ܦܪܘܒܣ ܫܬ. ܩܪܘܣ ܬܪ̈ܬܝܢ. ܕܘܩܠܛܝܢܘܣ ܥܣܪ̈ܝܢ. ܩܘܣܛܢܛܝܢܘܣ ܬܠܬܝܢ ܘܬܠܬ.\n ܩܘܣܛܢܛܝܣ ܒܪܗ .ܟܕ. ܝܘܠܝܢܣ .ܒ. . ܝܘܒܢܝܢܘܣ ܚܕܐ. ܘܠܝܣ .ܝܕ. ܫ̈ܝܢܝܢ. ܓܪܛܝܢܘܣ ܚܕܐ.\n ܬܐܘܕܘܣܝܘܣ ܪܒܐ .ܝܘ. ܫܢ̈ܝܢ. ܐܪܩܕܝܣ .ܟܛ.. ܬܐܘܕܘܣܝܘܣ ܙܥܘܪܐ .ܟܘ. ܫܢ̈ܝܢ. ܡܪܩܝܢܘܣ ܫܒ̈ܥ.\n ܠܐܘܢ .ܝܘ. ܫܢ̈ܝܢ. ܙܢܘܢ ܬܫܥܣܪ̈ܐ. ܐܢܣܛܘܣ ܥܣܪ̈ܝܢ ܘܫܒ̈ܥ. ܘܒܫܢܬ .ܝܘ. ܫܢܗܝܢ. ܙܢܘܢ\n ܬܫܥܣܪ̈ܐ. ܐܢܣܛܘܣ ܥܣܪ̈ܝܢ ܘܫܒ̈ܥ. ܘܒܫܢܬ .ܝܘ. ܕܐܢܣܛܘܣ ܫܠܼܡ ܐܠܦܐ ܕܫܬܐ.. ܝܘܣܛܘܣ ܬܡ̈ܢܐ.\n ܝܘܣܛܝܢܝܢܐ ܐܪ̈ܒܥܝܢ. ܝܘܣܛܝܢܐ ܚܕܥܣܪ̈ܐ. ܛܒܪܝܘܣ ܬܡ̈ܢܐ. ܡܘܪܝܩܝܘܣ. .ܟܒ. . ܦܘܡܐ ܬܡ̈ܢܐ.\n ܗܪܩܠܐ .ܠܐ. . ܩܘܣܛܢܛܝܢܐ ܚܕܐ ܩܘܣܛܢܛܝܢܐ .ܟܕ. ܫ̈ܢܝܢ. ܩܘܣܛܢܛܝܢܐ .ܝܘ. . ܝܘܣܛܝܢܝܢܐ\n ܥܣܪ̈. ܘܠܢܛܝܣ ܬܠܬ. ܛܒܪܝܘܣ ܫܒܥ. ܝܘܣܛܝܢܝܢܐ ܫܬ. ܦܝܠܝܦܝܩܘܣ .ܒ. . ܐܢܣܛܘܣ .ܒ. .\n ܬܐܘܕܘܣܝܘܣ ܚܕܐ. ܠܐܘܢ ܥܣܪ̈ܝܢ ܘܚܡ̈ܫ. ܩܘܣܛܢܛܝܢܐ ܒܪܗ ܬܠ̈ܬܝܢ ܘܚ̈ܡܫ ܫ̈ܢܝܢ. ܠܐܘܢ ܒܪܗ ܡܢ ܐܕܡ ܥܕܡܐ ܠܛܘܦܢܐ ܫܢ̈ܝܢ ܬܪ̈ܝܢ ܐܠܦܝܢ ܘ[ܡܬܝܢ ܘܐܪ̈ܒܥܝܢ ܘܬܪ̈ܬܝܢ.] ܘܡܢ\n ܛܘܦܢܐ ܥܕܡܐ ܠܐܒܪܗܡܼ. ܫ̈ܢܝܐ ܬܫܥܡܐܐ ܘܐܪ̈ܒܥܝܢ ܘܬܪ̈ܬܝܢ.", "[ܐܡܠܟ ܩܕܡܝܐ ܥܠ] ܟܠܗܿ ܐܣܝܐ ܠܒܪ ܡܢ ܗܢܕܘܼ. ܢܝܢܘܣ ܒܪ ܒܠܘܣ ܫܢ̈ܝܐ ܚܡ̈ܫܝܢ\n ܘܬܪ̈ܬܝܢ. ܘܒܫܢܬ ܐܪ̈ܒܥܝܢ ܘܬܠܬ ܐܬܝܠܕ ܐܒܪܗܡ. ܘܗܼܝ ܐܝܬܝܗܿ ܫܢܬܐ ܩܕܡܝܬܐ ܕܐܒܪܗܡ.܀܀ ܘܒܝܢܬ\n ܫܬ ܠܐܒܪܗܡܼ. ܒܢܼܐ ܚܢܘܣ ܠܢܝܢܘܐ: ܒܐܪܥܐ ܕܐܬܘܪ ܥܠ ܕܩܠܬ. ܘܥܠ ܫܡܗ ܩܼܪܗܿ ܢܝܢܘܐ.܀܀ ܫܢܬ\n ܫܒܥ ܠܐܒܪܗܡܼ. ܗܘܐ ܩܪܒܐ ܕܢܝܢܘܣ ܡܠܟܐ ܕܢܝܢܘܐ ܘܕܙܘܕܐܣܛܪܣ ܡܓܘܫܐ ܡܠܟܐ ܕܩܪ̈ܝܛܐ.܀܀ ܘܒܢܬ\n ܥܣܪ ܠܐܒܪܗܡܼ ܡܝܼܬ ܢܝܢܘܣ ܡܠܟܐ ܕܢܝܢܘܐ. ܘܐܡܠܟܬ ܫܡܝܪܡ ܐܢܬܬܗ ܚܠܦܘܗܝܼ ܐܪ̈ܒܥܝܢ ܘܬܪ̈ܬܝܢ\n ܫܢ̈ܝܢ. ܥܠ ܗܕܐܼ ܬܫ̈ܥܝܬܐ ܣܓܝ̈ܐܬܐ ܡܬܐܡܪ̈ܢ. ܐܚܕܬ ܕܝܢ ܠܐܣܝܐܼ. ܘܬܿܩܢܼܬ ܬܠ̈ܠܐ ܡܛܠ\n ܛܘܦܢܐ.܀܀ ܫܢܬ ܥܣܪܝܢ ܘܬܪ̈ܬܝܢ܆ ܒܢܬ ܫܡܝܪܡ ܠܒܒܝܠ.܀܀ ܫܢܬ ܐܪ̈ܒܥܝܢ ܘܚ̈ܡܫܼ. ܫܘܪܝܐ ܕܝܘܒܠܐ\n ܕܐܪ̈ܒܥܝܢ ܘܚܕܼ. ܐܝܟ ܡܢܝܢܐ ܕܥܒܪ̈ܝܐ. ܝܘܒܠܐ ܕܝܢ ܢܬܐܡܪ ܠܘܬܗܘܢ ܫܢ̈ܝܐ ܚ̈ܡܫܝܢ. ܐܝܟܢܐ\n ܕܢܗܠܟܘܢ ܡܢ ܐܕܡ ܥܕܡܐ ܠܗܕܐ ܫܢܬܐܿ ܐܝܟ ܡܠܬܗܘܢ ܫܢ̈ܝܐ ܬܪ̈ܝܢ ܐܠܦ̈ܝܢ. ܗܕܐ ܗܝ ܕܐܡܿܪܬ ܕܠܐ\n ܩܝܡܝܢ ܥܠ ܚܘܫܒܢܐ ܕܚܕ̈ܕܐܼ. ܟܕ ܚܕ ܡܙܥܪ ܘܐܚܪܢܐ ܡܘܪܒ.܀܀ ܫܢܬ ܚܡܫܝܢ ܘܬܪ̈ܬܝܢ ܠܐܒܪܗܡܼ.\n ܡܝܬܬ ܫܡܝܪܡ ܡܠܟܬܐ ܕܢܝܢܘܐ. ܘܐܡܠܟ ܢܝܢܣ ܒܪܗܿ ܒܬܪܗܿ ܫ̈ܢܝܐ ܬܠܬܝܢ ܘܬܡ̈ܢܐ.܀܀ ܫܢܬ ܫܒܥܝܢ\n ܘܚܡܫ ܫ̈ܢܝܢ ܠܐܒܪܗܡܼ. ܐܫܬܘܝ ܠܓܠܝܢܐ ܕܐܠܗܐ ܘܠܡܘܠܟܢܐ ܕܗܘܼܐ ܠܘܬܗ. ܘܐܦ ܗܼܝ ܐܝܬܝܗܿ ܫܢܬܐ\n ܩܕܡܝܬܐ ܕܡܘܠܟܢܐ. ܘܒܗܿ ܢܦܼܩ ܐܒܪܗܡܼ ܡܢ ܒܝܬ ܐܒܘܗܝ ܡܢ ܚܪܢܼ. ܘܥܒܼܪ ܦܪܬ ܘܣܪܐ ܐܢܬܬܗ.܀܀\n ܫܢܬ ܫܒܥܝܢ ܘܫܬܼ ܗܘܐ ܟܦܢܐ ܪܒܐܼ. ܘܢܚܼܬ ܐܒܪܗܡ ܠܡܨܪܝܢܼ ܗܼܘ ܘܣܪܐ ܐܢܬܬܗ.܀܀\n ܫܢܬ ܬܡ̈ܢܝܢ ܘܫܬܼ. ܐܬܝܠܕ ܠܐܒܪܗܡ ܡܢ ܗܓܪ ܐܝܫܡܥܐܝܠܼ ܐܒܘܗܘܢ ܕܛܝ̈ܝܐ.܀܀ ܫܢܬ ܬܫ̈ܥܝܢܼ ܡܝܬ\n ܢܝܢܘܣ ܡܠܟܐ ܕܢܝܢܘܐ. ܘܐܡܠܼܢܟ ܚܦܠܘܗܝ ܐܪܝܘܣ ܫܢܝ̈ܐ ܬ̈ܠܬܝܢ.܀܀ ܫܢܬ ܡܐܐ ܠܐܒܪܗܡܼ. ܐܬܝܠܕ\n ܐܝܣܚܩ.܀܀ ܫܢܬ ܡܐܐ ܘܚܕܐ ܠܐܒܪܗܡ ܪܝܫܐ ܕܢ̈ܒܝܐܼ. ܡܠܬܐ ܕܐܠܗܐ ܐܬܚܼܙܝܬ ܒܐܣܟܝܡܐ ܕܒܪܢܫܐܼ.\n ܘܥܠ ܩܪܝܬܐ ܕܥܡ̈ܡܐ ܒܕܩܬ. ܐܝܕܐ ܕܒܙܒܢ ܠܡܬܐ ܕܡܫܝܚܐ ܠܫܘܠܡܐ ܐܝܿܬܝܬܼ. ܒܝܕ ܣܒܪܬܐ ܕܝܘܠܦܢܐ\n ܕܠܘܬ ܟܠܗܘܢ ܥܡ̈ܡܐ.܀܀ ܫܢܬ ܡܐܐ ܘܥܣܪ̈ܝܢ ܠܐܒܪܗܡܼ. ܡܝܬ ܐܪܝܘܣ ܡܿܠܟܐ ܕܢܝܢܘܐ. ܘܐܡܠܟ\n ܚܠܦܘܗܝ ܐܪܐܠܝܘܣ ܫܢ̈ܝܢ ܐܪ̈ܒܥܝܢ܀ ܫܢܬ ܡܐܐ ܘܐܪ̈ܒܥܝܢ ܠܐܒܪܗܡܼ. ܘܠܐܝܣܚܩ ܫܢܬ ܐܪ̈ܒܥܝܢ܆\n ܢܣܼܒܗܿ ܠܪܦܩܐ.܀܀ ܘܬܒܫܢܬ ܡܐܐ ܘܫܬܝܢ܆ ܐܬܝܠܕ ܠܐܝܣܚܩ ܡܢ ܪܦܩܐ܆ ܬܪ̈ܝܢ ܒܢ̈ܝܐ ܬܡ̈ܐ܇ ܩܕܡܝܐܼ\n ܥܣܘ ܕܗܘܼ ܐܕܘܡ. ܕܢܡܗ [ܐܕ̈ܘܡـ]ـܝܐ ܐܫܬܡܗܘ. ܘܕܬܪ̈ܝܢ ܝܥܩܘܒ. ܕܡܢܗ ܐܝܣܪ̈ܐܝܠܝܐܼ ܕܗܼܢܘܢ\n [ܝܗ]ܘܕ̈ܝܐ.܀ ܒܗܢܐ ܕܝܢ ܙܒܢܐ ܡܬܝܕܥ ܡܠܟܙܕܝܩ ܡܠܟܐ ܕܫܠܝܡܼ. [ܗܿܘ ܕܐܝـ]ـܬܘܗܝ ܟܘܡܪܐ ܕܐܠܗܐ\n ܡܪܝܡܐ.܀܀ ܫܢܬ ܡܐܐ ܘܫܬܝܢ܆ [ܡܝܬ ܐܪܐܠܝܘܣ ܡܠܟܐ] ܕܐܬܘܪ. ܘܐܡܠܟ ܚܠܦܘܗܝ ܐܚܫܝܪܫ ܫܢ̈ܝܐ\n ܬܠ̈ܬܝܢ.܀ ܒܗܢܐ ܕܝܢ ܙܒܢܐ ܥܒܕ ܨܠܡܐ ܐ̈ܓܝܦܛܝܐ ܠܐܝܘܼ ܘܝܓܕ ܠܗܿ. ܘܐܦ ܠܗ ܠܢܗܪܐ ܐܝܘ ܟܢܝܘ\n ܥܠ ܫܡܗܿ.. ܬܘܒ ܡܬܝܕܥ ܒܗܢܐ ܙܒܢܐ ܩܣܛܘܪ ܡܟܬܒܢܐ ܥܕܥܠ ܙܒ̈ܢܐ.܀܀ ܫܢܬ ܡܐܐ ܘܫܒܥܝܢ ܘܚܡܫܼ.\n ܕܗܼܝ ܐܝܬܝܗܿ ܫܢܬ ܡܐܐ ܕܡܘܠܟܢܐܼ ܢܦܼܩ [ܐܒܪܗܡ ܡܢ ܥܠܡܐ] ܗܢܐ. ܟܕ ܗܼܘ ܒܪ ܫܒ̈ܥܝܢ ܘܡ̈ܐܐ\n ܘܚܡܫ ܫܢ̈ܝܢ.܀܀ ܫܢܬ ܡܐܐ ܘܫܒܥܝܢ ܘܫܬܼ. ܐܬܒܢܼܝܬ ܐܢܛܚܘܟܝܐ ܥܠ ܓܒ ܐܘܪܢܛܐ ܢܗܪܐܼ. ܡܢ [ܩܣܘܣ] ܘܒܠܘܣ ܒ̈ܢܝ ܐܝܢܝܟܘܣ. ܗܢܘ ܒܢܝܢܐ ܩܕܡܝܐ ܕܝܠܗܿ ܕܡܕܝܢܬܐ.܀܀ ܫܢܬ\n ܡ̈ܐܐ ܘܬܫ̈ܥܝܢ܆ ܡܝܬ ܡܠܟܐ ܕܐܬܘܪ. ܘܐܡܠܟ ܚܠܦܘܗܝ ܐܪܡܐܡܝܬܪܘܣܼ ܫ̈ܢܝܐ ܬܠ̈ܬܝܢ ܘܬܡ̈ܢܐ.܀ ܬܘܒ\n ܒܗܢܐ ܙܒܢܐ ܐܩܝܡܼܘ ܨܠܡܐ ܐܓܝ̈ܦܛܝܐ ܠܐܦܝܣ ܘܣܓܕܘ ܠܗ. ܘܐܠܗܐ ܣܪܦܝܣ ܫܡܗܘܗܝ.܀܀ ܫܢܬ ܡܬܝܢ\n ܘܥܣܪ̈ܝܢ ܘܬܡ̈ܢܐܼ. ܡܝܬ ܡܠܟܐ ܕܐܬܘܪ. ܘܐܡܠܟ ܥܠ ܕܘܟܬܗܼ ܒܐܠܟܘܣܿ. ܫ̈ܢܝܢ ܬܠܬܝܢ ܘܚܡܫ.܀\n ܒܗܢܐ ܕܝܢ ܙܒܢܐ ܡܬܝܕܥܝܢ ܗܘܼܘ ܦܐܪܘܢܘܣ ܒܪ ܐܝܢܟܘܣ. ܘܢܝܘܒܐ ܗܘܼ ܩܕܡܝܐ ܣܝ̈ܡܝ ܢܡ̈ܘܣܐ ܘܒܝܬ\n ܕܝ̈ܢܐ. ܟܕ ܠܗܠܝܢ ܙܒ̈ܢܐܿ ܐܝܟ ܡܢ ܕܣܓܝ ܩ̈ܫܝܫܢ ܡܬܕܟܪ ܦܠܛܘܢ ܟܕ ܐܿܡܪ ܗܟܢܐ: ܒܡܐܡܪܐ ܗܿܘ\n ܕܡܬܩܪܐ ܛܝܡܐܘܣ. ܘܒܙܒܢ ܟܕ ܐܬܚܫܒ ܕܢܬܐ ܐܢܘܢ ܠܡ̈ܠܐ ܕܥܠ ܐܢ̈ܫܐ ܥܬ ܝܩ̈ܐܼ ܗܿܢܘܢ ܕܒܗܕܐ\n ܦܘܠܘܛܝܐ ܗܘܼܘ ܥܬܝ̈ܩܐ. ܐܡܚܪ ܕܢܐܡܪ ܥܠ ܦܐܪܘܢܘܣ ܗܿܘ ܕܐܬܐܡܪ ܩܕܡܝܐܼ. ܘܥܠ ܢܝܘܒܐܼ. ܘܥܠ\n ܗܿܢܘܢ ܕܡܢ ܒܬܪ ܛܘܦܢܐ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܚܕܐܼ. ܥܒܕ ܩܪܒܐ ܛܠ̈ܟܢܣ ܘܩܪ̈ܘܐܛܣܼ ܥܡ\n ܦܐܪܘܢܘܣ ܘܦܐܪܘܣܝܣ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܫ̈ܬܼ. ܐܬܒܢܝܬ ܐܬܢܣ ܡܕܝܢܬܐܼ ܘܐܠܘܣܝܢܐ ܡܢ\n ܐܘܓܘܓܘܣ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܫܒܥܼ. ܢܚܼܬ ܝܥܩܘܒ ܠܒܝܬ ܢܗܪ̈ܝܢ܆ ܘܦܠܼܚ ܥܡ ܠܒܢܼ\n ܐܪ̈ܒܥܣܪܐ ܫ̈ܝܢ.܀܀ ܫܢܬ ܡ̈ܬܝܢ ܘܐܪ̈ܒܥܝܢ ܘܫ̈ܬܼ. ܐܬܝܠܕ ܪܘܒܝܠ ܒܘܟܪܗ ܕܝܥܩܘܒ.܀܀ ܫܢܬ ܡ̈ܬܝܢ\n ܘܐܪ̈ܒܥܝܢ ܘܫ̈ܒܥܼ. ܐܘܠܕ ܝܥܩܘܒ ܠܫܡܥܘܢ ܘܠܠܘܝܼ ܒـ[ـܚܕܐ] ܟܪܣܐ.܀܀ ܫܢܬ ܡ̈ܬܝܢ ܘܐܪ̈ܒܥܝܢ\n ܘܬܡ̈ܢܐܼ. ܐܘܠܕ ܝܥܩܘܒ ܠܝܗܘܕܐܼ. ܕܡܢܗ ܝܗ̈ܘܕܝܐ ܐܫܬܡܗܘ.܀܀ ܫܢܬ ܡ̈ܬܝܢ ܘܚܡܫܝܢ ܘܬܪ̈ܬܝܢ܆\n ܐܘܠܕ ܝܥܩܘܒ ܠܝܘܣܦ.. ܘܒܫܢܬܐ ܩܕܡܝܬܐ ܕܝܘܣܦܼ. ܐܝܬܘܗܝ ܝܥܩܘܒ ܒܪ ܬܫ̈ܥܝܢ\n ܘܬܪ̈ܬܝܢ ܫ̈ܢܝܢ. ܘܕܡܘܠܟܢܐ ܡ̈ܐܐ ܘܫܒ̈ܥܝܢ ܘܬܡ̈ܢܐܢ ܫ̈ܢܝܢ.܀܀ ܫܢܬ ܡܬܝܢ ܘܚܡܫܝܢ ܘܫܬܼ.\n ܐܬܒܢܝܬ ܡܣܢܐ.܀܀ ܫܢܬ ܡܬܝܢ ܘܚܡܫܝܢ ܘܬܡܢܐܼ. ܗܘܼܐ ܛܘܦܢܐ ܗܿܘ ܒܝ̈ܘܡܝ ܐܘܓܘܓܘܣ.܀܀ ܫܢܬ ܡܬܝܢ\n ܘܫ̈ܬܝܢ ܘܬܪ̈ܬܝܢ܆ ܡܝܬ ܡܠܟܐ ܕܐܬܘܪ. ܘܐܡܠܟ ܚܠܦܘܝ ܒܐܠܐܘܣܼ ܫܢ̈ܝܢ ܚ̈ܡܫܝܢ ܘܬܪ̈ܬܝܢ.܀܀ ܫܢܬ\n ܡܬܝܢ ܘܫ̈ܬܝܢ ܘܬܡ̈ܢܐܼ. ܐܙܕܒܢ ܝܘܣܦ ܡܢ ܐ̈ܚܘܗܝܼ ܘܢܚܼܬ ܠܡܨܪܝܢ.܀܀ ܫܢܬ ܡ̈ܬܝܢ ܘܫ̈ܒܥܝܢ\n ܘܫ̈ܬܼ. ܐܬܒܢܼܝܬ ܡܡܦܝܣ ܒܐܓܝܦܛܘܣܼ. ܡܢ ܐܦܝܣܼ ܡܠܟܐ ܕܐܪ̈ܓܝܐ.܀܀ ܫܢܬ ܡ̈ܬܝܢ ܘܫܒܥܝܢ\n ܘܬܫ̈ܥܼ. ܐܡܠܟ ܥܠ ܐܓܝܦܛܘܣ ܐܦܘܦܝܣ. ܗܢܐ ܚܼܙܐ ܚ̈ܠܡܐ ܕܦܫܼܪ ܝܘܣܦ. ܘܗܢܐ ܐܡܠܟܗ ܠܝܘܣܦ\n ܥܡܗ.܀܀ ܫܢܬ ܡ̈ܬܝܢ ܘܬܡ̈ܢܝܢ ܘܬܪ̈ܬܝܢ܆ ܚܼܙܐ ܐܦܘܦܝܣ ܚ̈ܠܡܐܼ ܕܗܼܘ ܦܪܥܘܢ܀ ܘܒܗܿ ܒܫܢܬܐܼ\n ܐܫܬܠܛ ܝܘܣܦ ܥܠ ܡܨܪܝܢ܆ ܘܗܼܝ ܐܝܬܝܗܿ ܫܢܬܐ ܩܕܡܝܬܐ ܕܣܒܥܐ.܀܀ ܫܢܬ ܡ̈ܬܝܢ ܘܬܡ̈ܢܝܢ ܘܫ̈ܬܼ.\n ܢܦܼܩ ܐܝܣܚܩ ܡܢ ܥܠܡܐ ܗܢܐ. ܟܕ ܗܼܘ ܒܪ ܡ̈ܐܐ ܘܬܡ̈ܢܝܢ ܘܚ̈ܡܫ ܫܢܝ̈ܢ.܀܀ ܫܢܬ ܡ̈ܬܝܢ ܘܬܡ̈ܢܝܢ\n ܘܬ̈ܫܥ ܫܢ̈ܝܢ܆ ܫܪܝ ܟܦܢܐ ܪܒܐ ܠܡܗܘܐ ܥܠ ܟܠܗܿ ܐܪܥܐܿ. ܗܿܘ ܕܒܗ ܝܘܣܦܐ ܐܬܢܨܚ.܀ ܫܢܬ ܡ̈ܬܝܢ\n ܘܬܫ̈ܥܝܢ܆ ܥܠ ܝܥܩܘܒ ܠܡܨܪܝܢ. ܒܫܢܬܐ ܕܡ̈ܬܝܢ ܘܫܬܬܥܣܪ̈ܐ ܕܡܘܠܟܢܐ.܀܀ ܫܢܬܐ ܡܬܝܢ ܘܬܫܥܝܢ\n ܘܬܠܬܼ. ܡܝܬ ܐܦܘܦܝܣ ܡܠܟܐ ܕܡܨܪܝܢ ܗܿܘ ܕܐܡܠܟܗ ܠܝܘܣܦ. ܘܐܡܠܟ ܐܡܘܣܝܣ ܚܠܦܘܗܝ ܥܣܪ̈ܝܢ ܘܚ̈ܡܫ\n ܫ̈ܢܝܢ.܀܀ ܫܢܬ ܡܬܝܢ ܘܬܫܥܝܢ ܘܬܫܥܼ. ܐܬܒܢܝܬ ܣܦܪܛܐ. ܡܢ ܣܦܪܛܘܣ ܒܪ ܦܐܪܘܢܘܣ.܀܀ ܫܢܬ\n ܬܠܬܡܐܐܐ ܘܚܡܫܼ. ܢܦܼܩ [ܝܥܩܘܒ ܡܢ ܥܠـ]ـܡܐ ܗܢܐܼ ܟܕ ܗܼܘ ܒܪ ܡ̈ܐܐ ܘܐܪ̈ܒܥܝܢ ܘܫ̈ܒܥ ܫܢ̈ܝܢ.\n ܟܕ ܡܬܢܒܐ ܥܠ ܡܫܝܚܐ ܘܥܠ ܩܪܝܬܐ ܕܥܡ̈ܡܐ ܕܒܐܝܕܗ.܀܀ ܫܢܬ ܬܠܬ ܡ̈ܐܐ ܘܫܒܥܣܪ̈ܐܼ. ܡܝܬ ܡܠܟܐ\n ܕܡܨܪܝܢ. ܘܐܡܠܟ ܟܒܪܘܢ܆ ܫܢ̈ܝܐ ܬܠܬܥܣܪ̈ܐ ܥܡ ܝܘܣܦ.܀܀ ܘܒܫܢܬܬܠܬܡ̈ܐܐ ܘܬܠ̈ܬܝܢ\n ܘܚܕܐܼ. ܡܝܬ ܟܒܪܘܢ. ܘܐܡܠܟ ܐܡܢܘܦܝܣܼ ܥܣܪ̈ܝܢ ܘܚܕܐ.. ܒܗܢܐ ܕܝܢ ܙܒܢܐ ܡܬܝܕܥ ܦܪܡܬܘܣ. ܗܿܘ\n ܕܡܬܐܡܪ ܒܬܫܥܝܬܐ ܕܓܒܼܠ ܠܐܢ̈ܐ. ܡܛܠ ܓܝܪ ܕܚܟܝܡܐ ܗܘܐܼ. ܠܡܪܕܘܬܐ ܡܫܚܠܦ ܗܘܐ ܠܗܘܢ ܡܢ\n ܗܕܝܘܛܘܬܐ. ܘܥܠ ܗܿܝ ܩܪܘܗܝ ܕܓܒܿܠ ܠܐܢ̈ܫܐ.܀܀ ܫܢܬ ܬܠܬܡܐܐ ܘ.ܢܢ. ܘܬܪ̈ܬܝܢ܆ ܡܝܬ ܡܠܟܐ\n ܕܡܨܪܝܢ. ܘܐܡܠܟ ܐܚܪܢܐ ܥܡ ܝܘܣܦ ܡܐܦܪܣܼ ܫܢ̈ܝܐ ܬܪܬܥܣܪ̈ܐ.܀܀ ܫܢܬ ܬܠܬܡܐܐ ܘܫܬܝܢ ܘܚܕܐ\n ܠܒܪܗܡܼ. ܢܦܼܩ ܝܘܣܦ ܡܢ ܥܠܡܐ ܗܢܐܿ. ܟܕ ܗܼܘ ܒܪ ܡܐܐ ܘܥܣܪ ܫ̈ܢܝܢ. ܐܡܟܠ ܕܝܢ ܡܢܗܝܢ ܬܡ̈ܢܝܢ\n ܫ̈ܢܝܢ. ܘܐܦ ܗܕܐ ܫܢܬܐ ܐܝܬܝܗܿ ܕܡܘܠܟܢܐܼ. ܕܡـܗܝܢ ܘܬܡܢܝܢ ܘܫ̈ܬ. ܕܡܢܗܿ ܫܪ̈ܝ ܫ̈ܢܝܐ\n ܕܫܘܥܒܕܐ ܕܒ̈ܢܝ ܐܝܣܪܐܝܠ.܀܀ ܫܢܬ ܬܠ̈ܬܡܐܐ ܘܫ̈ܬܝܢ ܘܐܪ̈ܒܥܼ. ܡܝܬ ܡܐܦܪܣ ܪܚܡܗ ܕܝܘܣܦ. ܘܐܡܠܟ\n ܥܠ ܡܨܪܝܢ ܚܠܦܘܗܝܼ ܡܝܣܦܪܡܘܬܘܣܝܣ ܒܥܠܕܒܒܐ ܕܝܗ̈ܘܕܝܐܼ ܥܣܪ̈ܝܢ ܘܫܬ ܫܢ̈ܝܢ.܀܀ ܫܢܬ ܬܠܬܡܐܐ\n ܘܬܫܥܝܢ܆ ܡܝܬ ܗܢܐ. ܘܐܡܠܟ ܛܘܬܡܘܣܝܣ ܫ̈ܢܝܐ ܬܫ̈ܥ.܀܀ ܫܢܬ ܬܠܬܡܐܐ ܘܬܫܥܝܢ ܘܫܬܼ. ܡܬܝܕܥ\n ܣܘܪܘܣ ܡܠܟܐ ܕܣܘܪܝܐܿ. ܗܿܘ ܕܥܠ ܫܡܗ ܣܘܪܝܐ ܐܬܟܼܢܝܬ.܀܀ ܫܢܬ ܐܪ̈ܒܥܡܐܐܼ. ܡܝܬ ܡܠܟܐ ܕܡܨܪܝܢ.\n ܘܐܡܠܟ ܚܠܦܘܝ ܐܡܢܘܬܝܣܼ ܫܢ̈ܝܐ ܬܠ̈ܬܝܢ ܘܚܕܐ.. ܒܗܢܐ ܕܝܢ ܙܒܢܐ ܓܠܝܘ ܟܘ̈ܫܝܐ ܡܢ ܗܢܕܘ ܢܗܪܐ\n ܘܠܘܬ ܡܨܪܝܢ ܥܡܪܘ. ܒܗܢܐ ܕܝܢ ܬܘܒ ܙܒܢܐܼ ܟܕ ܗܼܘܘ ܡ̈ܠܟܐ ܣܓܝ̈ܐܐ ܥܠ ܡܨܪܝܢ܆ ܐܡܠܟ ܦܠܡܢܬܘܝܣ\n ܒܐܬܪܐ ܗܿܘ ܕܗܠܝܘܦܠܝܣ. ܘܐܝܬܘܗܝ ܗܘܐ ܒܥܠܕܒܒܐ ܕܝܗ̈ܘܕܝܐ. ܗܘܬ ܠܗ ܕܝܢ ܒܪܬܐ ܘܫܡܗܼܿ. ܡܪܝ.\n ܘܝܗܒܗܿ ܠܟܢܦܪܐ ܡܠܟܐ ܕܡܡܦܣ. ܐܝܬܝܗܿ ܕܝܢ ܗܕܐ ܪܥܘܣܐ ܗܿܝ ܕܫܩܼܠܬ ܠܡܘܫܐ ܒܒ̈ܢܝܐ. ܡܢ ܒܬܪ\n ܕܐܬܓܒܪ ܡܘܫܐܼ. ܒܢܼܐ ܠܗܪܡܘܦܠܣ. ܘܐܩܪܒ ܥܡ ܟܘܫ̈ܝܐ ܫܢ̈ܝܐ ܥܣܪ̈. ܘܡܛܠ ܕܡܢ\n ܒܬܪ ܡܘܬܗܿ ܕܡܪܝ ܗܿܝ ܕܫܩܼܠܬ ܠܡܘܫܐܼ ܟܢܦܪܐ ܒܥܠܗܿ ܢܟܝܠܐܝܬ ܐܝܬܘܗܝ ܠܘܩܒܠ ܡܘܫܐܼ ܘܨܿܒܐ\n ܗܘܐ ܠܡܩܛܠܗ. ܐܬܩܒܪܬ ܕܝܢ ܗܼܝ ܡܪܝ ܒܐܓܦܛܣ. ܘܡܢܗܿ ܐܬܩܪܝܬ ܡܪܘܐ ܡܕܝܢܬܐ. ܗܿܘ ܕܝܢ ܡܘܫܐ ܟܕ\n ܐܪܓܫ ܒܢܟܠܐ ܕܟܢܦܪܐܼ. ܩܛܠܗ ܠܟܢܥܢܬܘܣܼ. ܗܿܘ ܕܠܚܡ ܗܘܐ ܠܡܩܛܠܗ. ܘܥܼܪܩ ܗܘܐ ܠܗ ܗܼܘ ܠܐܪܒܝܐ\n ܠܘܬ ܪܥܘܐܝܠܼ ܘܫܩܼܠ ܒܪܬܗ ܐܢܬܬܐ܇ ܐܝܟ ܕܐܟܬܒ ܐܪܛܡܢܘܣ.܀܀ ܫܢܬ ܐܪ̈ܒܥ ܡܐܐ ܘܥܣܪ̈ܝܢ\n ܘܐܪ̈ܒܥܼ. ܐܘܠܕ ܥܡܪܡ ܠܡܘܫܐ. ܟܕ ܗܼܘ ܒܪ ܫܒ̈ܥܝܢ ܫܢ̈ܝܢ.. ܗܕܐܗܼܝ ܫܢܬܐ ܕܫܘܥܒܕܐ ܫܝܐ ܕܒ̈ܢܝ\n ܐܝܣܪܐܝܠ.܀܀ ܫܢܬ ܐܪ̈ܒܥܡܐܐ ܘܥܣܪܢ ܘܚܡܫܼ. ܐܬܒܢܝܬ ܐܦܝܕܘܪܘܣ ܡܕܝܢܬܐ.܀܀ ܫܢܬ ܐܪ̈ܒܥܡܐܐ\n ܘܬܠܬܝܢ܆ ܡܝܬ ܡܠܟܐ ܕܡܨܪܝܢ. ܘܐܡܠܟ ܚܠܦܘܗܝ ܐܘܪܘܣ ܫܢ̈ܝܐ ܬܠ̈ܬܝܢ ܘܬܡܢ̈ܐ.܀܀ ܫܢܬ ܐܪ̈ܒܥܡܐܐ\n ܘܚ̈ܡܫܝܢܼ ܒܢܼܐ ܟܣܢܬܘܣ ܡܕܝܢܬܐܼ. ܠܛܪܝܦܘ ܠܣܒܘܣ.. ܒܗܢܐ ܕܝܢ ܙܒܢܐ ܡܬܝܕܥܼ. ܗܪܩܠܐ ܩܕܡܝܐܼ\n ܘܩܩܪܘܦܣ.܀܀ ܫܢܬ ܐܪ̈ܒܥܡܐܐ ܘܫ̈ܬܝܢ ܘܫ̈ܬܼ. ܫܒܼܩ ܡܘܫܐ ܠܡܨܪܝܢܼ ܘܫܢܝ ܠܘܬ ܪܥܘܐܝܠ.܀܀ ܫܢܬ\n ܐܪ̈ܒܥܡܐܐ ܘܫ̈ܬܝܢ ܘܬܡܢܐܼ. ܡܝܬ ܡܠܟܐ ܕܡܨܪܝܢ. ܘܐܡܠܼܟܬ ܐܟܢܟܪܝܣ ܒܪܬ ܐܘܪܘܣܼ ܫܢ̈ܝܐ\n ܬܪ̈ܬܥܣܪܐ.܀܀ ܫܢܬ ܐܪ̈ܒܥܡܐܐ ܘܫܒܥܝܢ ܘܚ̈ܡܫܼ. ܣܠܩܘ ܟܠܕ̈ܝܐ ܕܢܩܪܒܘܢ ܥܡ ܦܘ̈ܢܝܩܝܐ.܀܀ ܫܢܬ\n ܐܪ̈ܥܒܡܐܐ ܘܬܡ̈ܢܝܢ܆ ܡܝܬܬ ܡܠܟܬܐ ܕܡـ[ـܨܪܝܢ. ܘܐܡܠܟ] ܐܚܘܗܿ ܐܬܘܪܝܘܣܼ ܫܢ̈ܝܐ ܬܫܥ.܀܀ ܫܢܬ\n ܐܪ̈ܒܥܡܐܐ ܘ[ܬܡ̈ܢܝܢ] ܘ . . . ܐܬܢܘܣ ܡܕܝܢܬܐ ܐܬܒܼܢܝܬ ܡܢ ܕܘܐܕܘܣ.܀܀ ܫܢܬ ܐܪ̈ܒܥܡܐܐ ܘܬܡܢܝܢ\n ܘܬܠܬܼ. ܗܘܼܐ ܛܘܦܢܐ ܕܒܬܣܠܝܐ ܕܒܝ̈ܘܡܝ ܦܐܐܬܘܢ.܀܀ ܫܢܬ ܐܪ̈ܒܥܡܐܐ ܘܬܡܢܝܢ ܘܬܡ̈ܢܐܼ. ܚܘ̈ܒܠܐ ܣ̈ܓܝܐܐ ܗܼܘܘ ܒܐܬܘܦܝܐܼ ܐܝܟ ܕܡܟܬܒ ܦܠܛܘܢ.܀܀ܫܢܬ ܐܪ̈ܒܥܡܐܐ ܘܫܬܥܝܢ܆\n ܡܝܬ ܡܠܟܐ ܕܡܨܪܝܢ ܘܐܡܼܠܟ ܟܢܟܪܝܣ ܫܢ̈ܝܐ .ܝܘ. .. ܗܢܐ ܐܝܬܘܗܝ ܗܘܐ ܗܿܘ ܕܥܒܼܕ ܕܪܐ ܥܡ\n ܡܘܫܐܿ. ܥܡ ܝܢܝܣ ܘܝܒܘܣ ܚܪ̈ܫܐ. ܥܠ ܗܢܐ ܐܡܼܪ ܡܘܫܐ ܕܛܒܥ ܠܦܪܥܘܢ ܘܚܝܠܗ ܒܝܡܐ ܕܣܘܦ.܀܀ ܫܢܬ\n ܐܪ̈ܒܥܡܐܐ ܘܬܫ̈ܥܝܢ ܘܫܬܼ. ܩܘܪܢܬܘܣ ܡܕܝܢܬܐ ܐܬܒܢܝܬ.܀܀ ܫܢܬ ܚܡ̈ܫ ܡܐܐ ܘܚܕܐܼ. ܐܬܓܠܼܝ ܐܠܗܐ\n ܥܠ ܡܘܫܐ ܒܛܪ ܣܝܢܝ. ܘܐܫܬܕܪ ܠܡܨܪܝܢ܆ ܘܐܩܪܒ ܥܡ ܦܪܥܘܢ ܚ̈ܡܫ ܫܢ̈ܝ ܐܝܟܢܐ ܕܟܠ ܫܢܬܐܼ ܬܪ̈ܬܝܢ\n ܐܬܘ̈ܬܐ ܢܥܼܒܕ.܀܀ [] ܘܚ̈ܡܫܡܐܐ ܘܬܪ̈ܬܝܢ܆ ܗܝܟܠܐ ܕܒܕܠܝܣ ܕܐܦܠܘܢܼ ܐܬܬܩܢ ܡܢ ܐܪܝܣܘܟܬܘܢ.܀\n ܫܢܬ ܚ̈ܡܫܡܐܐ ܘܫܬܼ. ܢܦܼܩ ܥܡܐ ܡܢ ܡܨܪܝܢ. ܡܘܫܐ ܕܝܢ ܟܕ ܗܘܼܐ ܒܪ ܬܡܢܝܢ ܫܢ̈ܝܢ܆ ܐܫܬܿܠܛ ܥܠ\n ܡܦܩܬܐ ܕܒ̈ܢܝ ܐܝܣܪܐܝܠ ܡܢ ܡܨܪܝܢ. ܘܗܘܼܐ ܥܡܗܘܢ ܒܡܕܒܪܐ ܟܕ ܣܐܡ ܠܗܘܢ ܢ̈ܡܘܣܐܼ ܐܪ̈ܒܥܝܢ\n ܫ̈ܢܝܢ.܀ ܒܗܢܐ ܕܝܢ ܙܒܢܐ ܗܪܩܠܝܣܼ ܕܡܬܩܪܐ ܗܘܐ ܕܝܢܘܣܝܘܣ ܡܬܝܕܥ. ܘܫܟܚܬܐ ܕܟܪܡܐ ܒܐܝܕ̈ܘܗܝ\n ܗܘܼܬ.܀܀ ܫܢܬ ܚ̈ܡܫܡܐܐ ܘܥܣܪ̈܆ ܐܪܝܘܣ ܦܓܘܣ ܒܝܬ ܕܝܢܼܐ ܐܬܬܼܩܢ.܀܀ ܫܢܬ ܚ̈ܡܫܡܐܐ ܘܚܕܥܣܪ̈ܐܼ.\n ܩܒܠ ܐܗܪܘܢ ܪܒܘܬ ܟܗܢܘܬܐ. ܗܢܐ ܗܼܘܐ ܟܗܢܐ ܩܕܡܝܐ.܀܀ ܫܢܬ ܚܡܫܡܐܐ ܘܐܪܒܥܣܪ̈ܐܼ. ܐܬܒܢܝܬ\n ܩܪܝܛܐ. ܘܐܡܠܟ ܒܗܿ ܐܦܛܪܘܣ ܗܿܘ ܕܗܼܘ ܒܢܼܗܿ.܀܀ ܫܢܬ ܚ̈ܡܫܡܐܐ ܘܥܣܪܝܢ ܘܫܬܼ. ܗܝܟܠܐ ܕܒܕܠܘܣ\n ܐܬܬܩܢ ܡܢ ܐܪܝܣܘܟܬܘܢ ܒܪ ܩܩܪܦܝܣ.܀܀ ܫܢܬ ܚ̈ܡܫܡܐܐ ܘܥܣܪܝܢ ܘܬܡܢܐܼ. ܐܦܐܦܘܣ ܒܪ ܐܝܘ ܘܙܘܣ\n ܠܡܡܦܝܣ ܒܢܼܐ. ܟܕ ܐܡܼܠܟ ܥܠ ܐܓܝܦܛܘܣ ܕܬܪ̈ܬܝܢ.܀܀ ܫܢܬ ܚ̈ܡܫܡܐܐ ܘܬܠ̈ܬܝܢ܆ ܠܩܕܡܘܢ ܐܬܒܢܝܬ\n ܡܢ ܠܩܕܡܘܢ ܒܪ ܣܡܝܐ.܀܀ ܫܢܬ ܚܡ̈ܫܡܐܐ ܘܐܪ̈ܒܥܝܢ܆ ܕܪܕܢܘܣ ܒܢܼܐ ܠܕܪܕܢܝܐ.. ܒܗܢܐ ܕܝܢ ܙܒܢܐ\n ܐܡܠܟ ܥܠ ܐܓܝܦܛܘܣܼ ܐܓܝܦܛܘܣ ܕܡܢܗ ܐܓܝܦܛܘܣ ܐܬܟܢܝܬ ܐܪܥܐ ܗܿܝ.܀܀ ܫܢܬ\n ܚܡ̈ܫܡܐܐ ܘܐܪ̈ܒܥܝܢ ܘܚܡܫܼ. ܢܦܼܩ ܐܗܪܘܢ ܪܝܫ ܟܗ̈ܢܐ ܡܢ ܥܠܡܐ ܗܢܐܼ. ܘܐܬܬܣܝܡ ܒܗܘܪ ܛܘܪܐ.\n ܘܩܒܠ ܪܝܫ ܟܗܢܘܬܗ ܐܠܝܥܙܪ ܒܪܗ.܀܀ ܫܢܬ ܚܡ̈ܫ ܡܐܐ ܘܐܪ̈ܒܥܝܢ ܘܫ̈ܬܼ. ܡܝܬ ܐܦ ܡܘܫܐܼ. ܘܐܬܣܝܡ\n ܒܛܘܪܐ ܕ[ܗܘܪ.] ܘܩܒܠ ܕܘܟܬܗ ܝܫܘܥ ܒܪܗ ܕܢܘܢ. ܡܝܬ ܕܝܢ ܒܪ ܡܐܐ ܘܥܣܪܝܢ ܫܢܗܝܢ. ܘܕܒܼܪ ܥܡܐ\n ܡܢܗܝܢܼ ܐܪ̈ܒܥܝܢ ܫ̈ܢܝܢ.܀ ܥܕܡܐ ܠܗܪܟܐܼ ܚܡܫܐ ܣܦܪ̈ܘܗܝ ܕܡܘܫܐ: ܕܡܫܬܥܝܢ ܣܘܥܪ̈ܢܐ ܕܫ̈ܢܝܐ\n ܬܠܬܐ ܐܠܦܝܢ ܘܫܒ̈ܥܡܐܐ ܘܬܠ̈ܬܝܢܼ ܐܝܟ ܡܫܠܡܢܘܬܐ ܕܫܒ̈ܥܝܢ.܀ ܒܗܢܐ ܕܝܢ ܙܒܢܐܼ. ܥܒܼܕ ܩܪܒܐ\n ܕܢܐܘܣ ܒܝܕ ܚܡ̈ܫܝܢ ܒܢ̈ܬܗ. ܘܠܚ̈ܡܫܝܢ ܒܢ̈ܘܗܝ ܕܐܓܦܛܣ ܐܚܘܗܝ ܩܛܠܼ. ܠܒܪ ܡܢ ܠܘܓܘܢܘܣ ܗܿܘ\n ܕܐܡܠܟ ܒܬܪܗ.. ܘܠܝܬ ܦܘܠܓܐ ܥܠ ܣܓܝܘܬ ܒ̈ܢܝܐ ܕܠܘܬ ܒܪ̈ܒܪܝܐ. ܡܛܠ ܣܓܝܘܬ ܕܪ̈ܘܟܬܐ\n ܕܢܿܣܒܝܢ.܀܀ ܫܢܬ ܚܡܫܡܐܐ ܘܐܪ̈ܒܥܝܢ ܘܫܒܥܼ. ܥܒܼܪ ܒ̈ܢܝ ܐܝܣܪܐܝܠ ܝܘܪܕܢܢ. ܘܫܪܝܘ ܒܚܪܒܐ\n ܕܒ̈ܢܝ ܐܪܥܐ ܗܿܝ.܀܀ ܫܢܬ ܚܡ̈ܫܡܐܐ ܘܚ̈ܡܫܝܢ ܘܬܠܬܼ. ܦܠܓܗܿ ܝܫܘܥ ܠܐܪܥܐ ܕܦܠܣܛܝܢܐ ܠܒ̈ܢܝ\n ܐܝܣܪܐܝܠ ܒܦ̈ܨܐ.܀܀ ܫܢܬ ܚܡ̈ܫ ܡܐܐ ܘܫܒܥܝܢ ܘܬܪܬܝܢ܆ ܡܝܬ ܝܫܘܥ ܒܪܗ ܕܢܘܢܼ. ܒܪ ܡܐܐ ܘܥܣܪ̈\n ܫܢ̈ܝܢ. ܘܐܬܬܣܡ ܒܬܡܢܬ ܣܪܚ ܕܒܛܘܪܐ ܕܐܦܪܣܡ.܀܀ ܫܢܬ ܚܡܫܡܐܐ ܘܫܒ̈ܥܝܢ ܘܬܠܬܼ. ܐܬܟܒܫ ܐܝܣܪܐܝܠ\n ܡܢ ܥܡ̈ܡܐ. ܘܦܠܚܘ ܠܗܘܢ ܫ̈ܢܝܐ ܬܡ̈ܢܐ. ܘܗܝܕܝܢ ܩܡ ܥܬܢܐܝܠܼ ܘܦܪܩ ܐܢܘܢ. [ܥܕܡܐ ܠܗܪܟܐ\n ܟܬܒـ]ـܐ ܕܝܫܘܥ ܒܪܗ ܕܢܘܢܼ. ܕܡܫܬܥܐ ܥܠ ܥܣܪ̈ܝܢ [ܘܫܒ̈ܥ ܫܢ̈ܝܢ܆] ܥܠ ܣܘܥܪ̈ܢܐ ܕܩܪܒܐܼ. ܘܥܠ\n ܦܘܠܓܐ ܕܐܪܥܐ ܕܡܘܠܟܢܐ ܠـ[ـܒ̈ܢܝ] ܐܝܣܪܐܝܠ.܀܀ ܫܢܬ ܚܡ̈ܫܡܐܐ ܘܫܒ̈ܥܝܢ ܘܬܡ̈ܢܐܼ. ܡܝܬ ܐܠܝܥܙܪ\n ܪܝܫ ܟ̈ܗܢܐ. ܘܩܒܠܘ ܟܗܢܘܬܗܼ ܦܝܢܚܣ ܒܪܗ.܀܀ ܫܢܬ ܚܡ̈ܫܡܐܐ ܘܬܡ̈ܢܝܢ ܘܚܕܐܼ. ܩܡ\n ܥܬܢܝܐܝܠ ܘܦܪܩܗ ܠܥܡܐ. ܘܕܿܒܪ ܫܢ̈ܝܐ ܐܪ̈ܒܥܝܢܼ ܥܡ ܗܠܝܢ ܬܡ̈ܢܐܕܥܡ̈ܡܐ ܕܐܫܬܠܛܘ ܥܠܝܗܘܢ.܀܀\n ܫܢܬ ܚ̈ܡܫܡܐܐ ܘܬܫܥܝܢ ܘܬܪ̈ܬܝܢ܆ ܐܬܒܢܝܬ ܡܠܘܣ ܘܦܘܦܘܣ. ܘܬܐܣܘܣ ܘܩܐܠܝܣܛܐ ܡܕ̈ܝܢܬܐ.܀܀ ܫܢܬ\n ܚ̈ܡܫܡܐܐ ܘܬܫ̈ܥܝܢ ܘܬܠܬܼ. ܒܬܘܢܝܐ ܐܬܒܢܝܬ ܡܢ ܦܘܢܝܟܣ.܀܀ ܫܢܬ ܫ̈ܬܡܐܐ ܘܚܕܥܣܪ̈ܐ ܩܐܕܡܝܐ\n ܘܣܝܕܐ ܐܬܒ̈ܢܝ ܒܣܩܠܝܐ.܀܀ ܫܢܬ ܫܬܡܐܐ ܘܬܪܬܥܣܪ̈ܐܼ. ܡܝܬ ܥܬܢܝܐܝܠ. ܘܐܫܬܠܛܘ ܥܡ̈ܡܐ ܥܠܝܗܘܢ\n ܫܢ̈ܝܐ ܬܡܢܥܣܪ̈ܐ. ܘܐܦ ܗܠܝܢ ܡܬܚ̈ܠܛܢ ܥܡ ܕܐܗܘܪ.܀܀ ܫܢܬ ܫ̈ܬܡܐܐ ܘܫܒܥܣܪ̈ܐܼ. ܐܟܐܝܬ ܡܕܝܢܬܐ\n ܐܬܒܢܝܬܐ ܡܢ ܐܟܐܘܣ.܀܀ ܫܢܬ ܫ̈ܬܡܐܐ ܘܬܠ̈ܬܝܢ܆ ܩܡ ܐܗܘܪ ܒܪ ܓܪܐܼ. ܘܦܪܩܗ ܠܥܡܐ. ܘܕܢ ܬܡ̈ܢܝܢ\n ܫ̈ܢܝܢܼ ܥܡ ܗܠܝܢ ܬܡܢܥܣܪ̈ܐ ܕܫܠܛܘ ܥܠܝܗܘܢ ܥܡ̈ܡܐ.܀܀ ܫܢܬ .ܣܿ. ܘܫܒܥܝܢ܆ ܦܪܣܘܣ ܥܡ ܚܝܠܐ\n ܣܓܝܐܐ ܐܙܼܠ ܥܠ ܦܪ̈ܣܝܐ ܠܩܪܒܐ.܀܀ ܫܢܬ ܫܬܡܐܐ ܘܬܡ̈ܢܝܢ ܘܬܪܗܬܝܢ܆ ܩܘܪܝܢܐ ܡܕܝܢܬܐܼ ܐܬܒܢܝܬ\n ܒܠܝܒܘܐܐ.܀܀ ܫܢܬ ܫܬܡܐܐ ܘܬܫ̈ܥܝܢ܆ ܕܝܢܘܣܝܘܣ ܥܠ ܗܢܕ̈ܘܝܐ ܐܙܼܠ ܠܩܪܒܐ. ܘܒܢܼܐ ܠܢܘܣܐ\n ܡܕܝܢܬܐܼ ܥܠ ܓܢܒ ܗܢܕܘܣ ܢܗܪܐ.܀܀ ܫܢܬ ܫܬܡܐܐ ܘܬܫ̈ܥܝܢ ܘܬܪ̈ܬܝܢ܆ ܡܝܬ ܐܗܘܪ. ܘܐܫܬܠܛܘ ܥܠ ܥܡܐ\n ܕܥܒܪ̈ܝܐ ܥܡ̈ܡܐܼ. ܥܣܪ̈ܝܢ ܫ̈ܢܝܢ. ܘܐܦ ܗܠܝܢ ܬܘܒ ܡܬܚ̈ܠܛܢ ܥܡ ܕܕܒܘܪܐ ܘܒܪܡ.܀܀ ܫܢܬ ܫܒ̈ܥܡܐܐ\n ܘܚܕܥܣܪ̈ܐܼ. ܐܬܒܢܝܬ ܐܝܠܘܢ ܡܕܝܢܬܐ ܡܢ ܐܝܠܘܣ.܀܀ ܫܢܬ ܫܒ̈ܥ ܡܐܐ ܘܥܣܪ̈ܝܢ܆ ܗܝܟܠܐ ܗܿܘ\n ܕܒܐܠܘܣܝܢܐ . ܘܒܗܿ ܒܫܢܬܐ ܗܘܼܐ ܩܪܒܐ ܕܕܒܘܪܐ ܘܕܒܪܡ ܥܡ ܣܝܣܪܐ ܪܒ ܚܝܠܐ ܕܢܒܝܢ ܡܠܟܐ ܕܒ̈ܢܝ\n ܥܡܘܢܼ ܒܛܘܪܐ ܕܬܒܘܪ. ܘܬܒܼܪ ܡܪܝܐ ܠܣܝܣܪܐ ܩܕܡ ܒܪܡ. ܘܕܢ ܒܪܡ ܐܪ̈ܒܥܝܢ ܫ̈ܢܝܢ ܥܡ ܗܠܝܢ\n ܕܢܒܝܢ.܀܀ ܫܢܬ ܫܒ̈ܥܡܐܐ ܘܬܠ̈ܬܝܢ ܘܚܕܐܼ. ܡܠܝܛܘܣ ܡܕܝܢܬܐ ܐܬܒܢܝܬ.܀܀ܫܢܬ\n ܫܒ̈ܥܡܐܐ ܘܬܠ̈ܬܝܢ ܘܬܪ̈ܬܝܢ܆ ܡܝܬܬ ܕܒܘܪܐ ܘܒܪܡ. ܘܐܫܬܠܛܘ ܥܠ ܥܡܐܼ ܡܕ̈ܝܢܝܐܼ. ܫܢ̈ܝܐ ܫܒܥ.\n ܘܡܬܚ̈ܠܛܢ ܥܡ ܕܓܕܥܘܢ.܀܀ ܫܢܬ ܫܒ̈ܥܡܐܐ ܘܬܠ̈ܬܝܢ ܘܬܫ̈ܥܼ. ܐܬܼܐ ܥܘܪܝܒ ܘܙܝܒ ܘܙܒܚ\n ܘܨܠـ[ـܡـ]ـܢܥܼ ܥܠ ܐܝܣܪܐܝܠ ܠܩܪܒܐ. ܘܐܬܟܢܫܘ ܟܠܗܘܢ ܗܠܝܢ ܡ̈ܠܟܐܼ ܘܫܪܘ ܒܥܘܡܩܐ ܕܐܝܙܪܥܠ ܥܡ\n ܟܠܗܘܢ ܚܝ̈ܠܘܬܗܘܢ. ܘܩܡ ܓܕܥܘܢ ܒܪ ܝܘܐܫܼ ܘܚܪܒ ܐܢܘܢ ܠܟܠܗܘܢ ܒܦܘܡܐ ܕܣܝܦܐ. ܘܕܢ ܠܐܝܣܪܐܝܠ\n ܐܪ̈ܒܥܝܢ ܫܢ̈ܝܢ܆ ܥܡ ܗܠܝܢ ܫܒ̈ܥ ܕܡܕ̈ܝܢܝܐ.܀܀ ܫܢܬ ܫܒ̈ܥܡܐܐ ܘܐܪ̈ܒܥܝܢ ܘܐܪ̈ܒܥܼ. ܨܘܪ ܡܕܝܢܬܐ\n ܐܬܒܢܼܝܬ. ܘܒܗܿ ܒܫܢܬܐ ܐܬܒܢܝܬ ܐܦ ܩܘܙܝܩܘܣ ܡܕܝܢܬܐ.܀܀ ܫܢܬ ܫܒܥܡܐܐ ܘܫܒ̈ܥܝܢ ܘܬܪ̈ܬܝܢ܆ ܡܝܬ\n ܓܕܥܘܢܼ. ܘܐܡܠܟ ܐܒܝܡܠܟ ܒܪܗ.܀܀ ܫܢܬ ܫܒ̈ܥܡܐܐ ܘܫܒ̈ܥܝܢ ܘܬ̈ܠܬܼ. ܩܛܠ ܗܼܘ ܐܒܝܡܠܟ ܠܫܒܥܝܢ\n ܐܚ̈ܘܗܝ.܀܀ ܫܢܬ ܫܒ̈ܥܡܐܐ ܘܫܒ̈ܥܝܢ ܘܚܡܫܼ. ܟܕ ܡܬܟܬܫ ܐܒܝܡܠ ܥܠ ܬܒܿܨܼ ܫܕܬ ܐܢܬܬܐ ܥܠܘܗܝ\n ܬܒܪܐ ܕܪܟܒܐ ܕܪܚܝܐܼ ܘܩܛܠܬܗ ܘܡܝܬܼ. ܘܩܡ ܡܢ ܒܬܪܗ ܬܘܠܥ ܒܪ ܦܘܐܐ. ܘܕܢ ܠܐܝܣܪܐܝܠ ܥܣܪ̈ܝܢ\n ܘܬܪ̈ܬܝܢ ܫܢ̈ܝܢ.܀܀ ܫܢܬ ܫܒ̈ܥܡܐܐ ܘܬܫ̈ܥܝܢ ܘܫܒܥܼ. ܡܝܬ ܬܘܠܥ. ܘܕܢ ܠܐܝܣܪ[ܐܝܠ ܝܐܝܪ ܥܣܪ̈ܝܢ]\n ܘܬܪ̈ܬܝܢ ܫܢ̈ܝܢ.܀܀ ܫܢܬ ܬܡ̈ܢܡܐܐ ܘܬܪ̈ܬܝܢ܆ ܩܐܪܟܕܘܢ [ܡܕܝܢܬܐ ܐܬܒܢܝܬ ܡܢ] ܐܙܘܪ ܘܩܪܟܕܘܣ..\n ܒܗܢܐ ܙܒܢܐ ܕܝܢܼ ܡܝܢܘܣ ܣܿܐܡ ܗܘܐ ܢ̈ܡܘܣܐ.܀܀ ܫܢܬ ܬܡܢܡܐܐ ܘܬܡܢܥܣܪܐܼ. ܡܝܬ ܝܐܝܪ. ܘܕܢ ܢܦܬܚ\n ܫܢ̈ܝܐ ܫܒ̈ܥ. ܘܒܗܿ ܒܫܢܬܐ ܥܒܼܕ ܢܦܬܚ ܩܪܒܐ ܥܡ ܒ̈ܢܝ ܥܡܘܢ ܘܥ ܒ̈ܢܝ ܡܘܐܒ. ܘܡܚܐ ܐܢܘܢ ܡܢ\n ܥܕܘܥܝܪ ܘܥܕܡܐ ܠܡܥܠܢܐ ܕܡܟܝܪ ܥܣܪ̈ܝܢ ܩܘܪ̈ܝܐ. ܘܥܕܡܐ ܠܐܒܝܠ ܟܪ̈ܡܝܢ ܡܚܘܬܐ ܪܒܬܐ ܕܛܒ.\n ܘܐܬܬܼܒܪ ܒ̈ܢܝ ܥܡܘܢ ܩܕܡ ܒ̈ܢܝ ܐܝܣܪܐܝܠ.܀܀ ܫܢܬ ܬܡ̈ܢܡܐܐ ܘܥܣܪ̈ܝܢ ܘܚܡܫܼ.\n ܡܝܬ ܢܦܬܚ. ܘܕܢ ܡܢ ܒܬܪܗ ܚܫܒܘܢܼ ܫܢ̈ܝܐܼ ܫܒܥ. ܕܗܼܘ ܐܒܝܨܢ. ܗܐ ܗܘ̈ܝ ܠܗ ܬܠ̈ܬܝܢ ܒܢ̈ܝܢ\n ܘܬܠ̈ܬܝܢ ܒܢ̈ܝܐ. ܘܬܠ̈ܬܝܢ ܒܢ̈ܝܢ ܐܦܼܩ ܠܒܪ. ܘܬܠ̈ܬܝܢ ܟ̈ܠܠܢ ܐܥܠ ܡܢ ܠܒܪ.܀܀ ܫܢܬ ܬܡ̈ܢܡܐܐ\n ܘܬܠ̈ܬܝܢ ܘܬܪ̈ܬܝܢ܆ ܡܝܬ ܐܒܝܨܢ. ܘܐܬܩܒܪ ܒܝܬܠܚܡ. ܘܡܢ ܒܬܪܗ ܕܐܢ ܠܐܝܣܪܐܝܠܼ ܐܝܠܘܢ ܕܡܢ\n ܙܒܠܘܢܼ ܫܢ̈ܝܐ ܬܡ̈ܢܐ. ܒܘ̈ܡܝ ܗܢܐܐܝܠܝܘܢ ܐܬܟܒܫܘ ܡܢ ܐܠܟܣܢܕܪܘܣ.܀܀ ܫܢܬ ܬܡ̈ܢܡܐܐ ܘܐܪ̈ܒܥܝܢ܆\n ܡܝܬ ܐܝܠܘܢ. ܘܐܬܩܒܪ ܒܝܠܘܢ. ܘܕܐܢ ܡܢ ܒܪܬܗ ܠܐܝܣܪܐܝܠ ܥܟܪܘܢܼ ܫܢ̈ܝܐ ܥܣܪ̈.. ܗܢܐ ܠܐ ܡܥܠ\n ܠܗܼ ܐܘܣܝܒܝܣ ܒܚܘܫܒܢܗ. ܘܟܕ ܣܦܪ ܕ̈ܝܢܿܐ ܚܿܫܒ ܠܗ. ܗܼܘ ܫܒܿܩ ܠܗ. ܗܢܐ ܗܘܘ ܠܗܼ ܐܪ̈ܒܥܝܢ\n ܒ̈ܢܝܢ ܘܬܠ̈ܬܝܢ ܒ̈ܢܢ. ܡܢ ܒܬܪ ܗܢܐܼ. ܐܫܬܠܛܘ ܦܠ̈ܝܫܬܝܐ ܥܠ ܒ̈ܢܝ ܐܝܣܪܐܝܠ ܐܪ̈ܒܥܝܢ ܫܢ̈ܝܢܼ\n ܘܡܬܚ̈ܠܛܢ ܥܡ ܕܕ̈ܝܢܐ. ܒܬܪܟܝܢ ܩܡ ܫܡܫܘܢܼ ܘܕܐܢ ܠܐܝܣܪܐܝܠ ܐܪ̈ܒܥܝܢ ܫ̈ܢܝܢ.. ܒܗܢܐ ܙܒܢܐ\n ܡܬܝܕܥ ܒܥܙ ܘܪܥܘܬ.܀܀ ܫܢܬ ܬܡ̈ܢܡܐܐ (ܘܐܪ̈ܒܥܝܢ) ܘܚ̈ܡܫܼ. ܐܠܘܒܣ ܡܕܝܢܬܐ ܐܬܒܢܝܬܼ ܡܢ\n ܐܣܩܐܢܝܘܣ ܒܪ ܐܢܝܣ.܀܀ ܫܢܬ ܬܡ̈ܢܡܐܐ ܘܫ̈ܬܝܢ܆ ܡܝܬ ܫܡܫܘܢ. ܘܕܐܢ ܡܢ ܒܬܪܗ ܠܐܝܣܪܐܝܠ ܥܠܝ\n ܟܗܢܐܼ. ܫ̈ܢܐ ܐܪ̈ܒܥܝܢ.܀܀ ܫܢܬ ܬܡ̈ܢܡܐܐ ܘܫܒ̈ܥܝܢ ܘܬܠܬܼ ܐܘܩܕ ܠܗܝܟܠܐ ܗܿܘ ܕܒܐܦܣܣܼ ܐܡܘܙܢܝ.\n ܒܗܢܐ ܕܝܢ ܙܒܢܐܼ ܚܪܒ ܒ̈ܢܝ ܐܝܣܪܐܝܠ ܠܒ̈ܢܝ ܒܢܝܡܝܢ.܀܀ ܫܢܬ ܬܫ̈ܥ ܡܐܐ ܘܬܫܥܼ. ܫܪܝ ܫܡܘܐܝܠ\n ܒܢܒܝܘܬܐ.܀܀ ܫܢܬ ܬܫ̈ܥ ܡܐܐܼ ܡܝܬ ܥܠܝ ܟܗܢܐ. ܘܒܗܿ ܒܫܢܬܐ ܚܪܒ ܦܠ̈ܫܬܝܐ ܠܒ̈ܢܝ ܐܝܣܪܐܝܠ.\n ܘܕܒܼܪ ܐܦ ܠܩܒܘܬܗ ܕܐܠܗܐ ܥܡܗܘܢ.. ܒܬܪ ܥܠܝ ܟܗܢܐܼ ܕܐܢ ܫܡܘܐܘܝܠ ܘܫܘܐܠ ܐܪ̈ܒܥܝܢ ܫܢ̈ܝܢ..\n ܒܗܢܐ ܕܝܢ ܙܒܢܐܼ ܡܬܝܕܥ ܗܘܡܪܘܣ ܚܟܝܡܐ.܀܀ ܫܢܬ ܬܫ̈ܥܡܐܐ ܘܬܠ̈ܬܝܢ܆ ܚܪܒ ܫܘܐܠ ܠܥܡܠܝܡ.܀܀ ܫܢܬ\n ܬܫ̈ܥܡܐܐ ܘܬܠ̈ܬܝܢ ܘܬܠ̈ܬܼ. ܐܫܬܡܫܚ ܕܘܝܕ.܀܀ ܫܢܬ ܬܫ̈ܥܡܐܐ ܘܬܠ̈ܬܝܢ ܘܫ̈ܒܥܼ.\n ܡܝܬ ܫܡܘܐܝܠ.܀܀ ܫܢܬ .ܨܿ. ܘܐܪ̈ܒܥܝܢܼ ܗܘܐ ܩܪܒܐ ܕܦܠ̈ܫܬܝܐ ܥܡ ܒܢ̈ܝ ܐܝܣܪܐܝܠ. ܘܐܬܬܒܪ ܒ̈ܢܝ\n ܐܝܣܪܐܝܠ ܩܕܡ ܦ̈ܠܫܬܝܐ. ܘܐܬܼܩܛܠ ܐܦ ܫܘܐܠ ܘܒܢ̈ܘܗܝ ܒܩܪܒܐ ܗܢܑܿ. ܕܗܘܼܐ ܥܠ ܛܘܪ̈ܐ ܕܓܠܒܘܥ.\n ܒܬܪܗ ܐܡܠܟ ܡܠܟܐ ܩܕܡܝܐ ܥܠ ܒ̈ܢܝ ܐܝܣܪܐܝܠܼ ܕܘܝܕ ܒܪ ܐܝܫܝ ܡܢ ܫܒܛܐ ܕܝܗܘܕܐܿ ܫܢ̈ܝܐ\n ܐܪ̈ܒܥܝܝܢ. ܒܗܢܐ ܕܝܢ ܙܒܢܐ ܡܬܝܕܥܝܢ܆ ܐܒܝܬܪ ܪܒ ܟ̈ܗܢܐ. ܘܡܬܢܒܝܢ ܓܕ ܘܢܬܢ ܘܐܣܦ.܀܀ ܫܢܬ\n ܬܫ̈ܥܡܐܐ ܘܫ̈ܬܝܢ ܘܬܪ̈ܬܝܢ܆ ܡܓܢܣܝܐ ܡܕܝܢܬܐ ܒܐܣܝܐ ܐܬܒܢܝܬ.܀܀ ܫܢܬ ܬܫ̈ܥܡܐܐ ܘܫ̈ܬܝܢ ܘܚ̈ܡܫܼ.\n ܩܘܡܐ ܡܪܝܢܬܐ ܒܐܛܠܝܐ ܐܬܒܢܝܬ.܀܀ ܫܢܬ ܬ̈ܫܥܡܐܐ ܘܫ̈ܬܝܢ ܘܫ̈ܒܥܼ. ܡܘܪܝܢܐ ܡܕܝܢܬܐ ܐܬܒܢܝܬ.܀܀\n ܫܢܬ ܬܫ̈ܥܡܐܐ ܘܫܬܝܢ ܘܬܡ̈ܢܐܼ. ܐܦܣܘܣܘ ܡܕܝܢܬܐ ܐܬܒܢܝܬ ܡܢ ܐܢܕܪܘܩܘܢܣ.܀܀ ܫܢܬ ܬܫܥܡܐܐ\n ܘܫܒ̈ܥܝܢ ܘܚܕܐܼ. ܩܪܟܕܘܢ ܡܕܝܢܬܐ ܐܬܒܢܝܬܐ ܡܢܕܝܕܘ ܒܪܬܗ ܕܩܪܟܕܘܣ.܀܀ ܫܢܬ ܬܫ̈ܥܡܐܐ ܘܬܡ̈ܢܝܢ܆\n ܡܝܬ ܕܘܝܕ ܡܠܟܐ. ܘܐܡܠܟ ܫܠܡܘܢ ܒܪܗ ܒܬܪܗܼ ܫܢ̈ܝܐ ܐܪ̈ܒܥܝܢ.܀܀ ܫܢܬ ܬܫ̈ܥܡܐܐ ܘܬܡ̈ܢܝܢ ܘܚܕܐܼ.\n ܣܡܘܣ ܡܕܝܢܬܐ ܐܬܒܢܝܬ.܀܀ [ܥܕܡܐ ܠܗܪܟܐ] ܟܬܒܐ ܕܝܫܘܥ ܒܪ ܢܘܢ ܘܕܕ̈ܝܢܿܐ ܘܕܫܡܘܐܝܠܼ.\n [ܕܡܫܬܥܝܢ ܣܘܥـ]ـܪ̈ܢܐ ܕܫܢ̈ܝܐ ܐܪ̈ܒܥܡܐܐ ܘܫܒ̈ܥܝܢ. ܡܢ ܐܕܡ ܥܕܡܐ ܠܛܘܦܢܐ ܫܢ̈ܝܐ ܬܪ̈ܝܢ\n ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ ܘܬܪ̈ܬܝܢ.. ܡܢ ܛܘܦܢܐ ܘܥܕܡܐ ܠܡܘܫܐܿ ܫܢ̈ܝܐ ܐܠܦ ܘܐܪ̈ܒܥܡܐܐ\n ܘܐܪ̈ܒܥܝܢ ܘܫܒܥ.. ܘܡܢ ܡܘܫܐ ܘܥܕܡܐ ܠܒܢܝܢܐ ܕܗܝܟܠܐܼ. ܫܢ̈ܝܐ ܐܪ̈ܒܥܡܐܐ ܘܬܡ̈ܢܝܢ܆ ܐܝܟ ܡܢܝܢܐ\n ܕܝܗ̈ܘܕܝܐ. ܣܟܐ ܕܝܢ ܕܟܠܗܝܢ ܫܢ̈ܝܐ ܐܪ̈ܒܥܐ ܐܠܦ̈ܝܢ ܘܡܐܐ ܘܫܒ̈ܥܝܢ.", "ܫܢܬ ܬܫ̈ܥܡܐܐܿ ܘܬܡ̈ܢܝܢ ܘܐܪ̈ܒܥܼ. ܫܪܝ ܫܠܡܘܢ ܠܡܒܼܢܐ ܗܝܟܠܐ ܒܐܘܪܫܠܡ.܀܀\n ܫܢܬ ܬܫ̈ܥܡܐܐ ܘܬ̈ܫܥܝܢ܆ ܐܫܬܠܡ ܒܢܝܢܐ ܕܗܝܟܠܐ.܀ ܒܗܢܐ ܕܝܢ ܙܒܢܐ ܡܬܝܕܥ ܨܕܘܡ\n ܟܗܢܐ. ܡܬܢܒܝܢ ܕܝܢ ܨܕܘܡ ܘܐܚܝܐ ܫܠܝܘܢܝܐ.܀܀ ܫܢܬ ܐܠܦܐ ܘ.ܟܟ. ܡܝܬ ܫܠܡܘܢ. ܘܐܡܠܟ ܪܚܒܥܡ\n ܒܬܪܗܼ ܫ̈ܢܝܐ ܫܒܥܣܪ̈ܐ.܀ ܡܢ ܗܪܟܐ ܐܬܦܠܓܘܢ ܒ̈ܢܝ ܐܝܣܪܐܝܠܼ ܠܬܪ̈ܝܢ ܡܠܟܝܢ.. ܪܚܒܥܡ ܐܡܠܟ ܥ\n ܬܪ̈ܝܢ ܫܒ̈ܛܝܢ ܕܝܗܘܕܐ ܘܕܒܢܝܡܝܢ. ܘܡܢ ܗܪܟܐ ܐܦ ܫܘܡܗܐ ܕܝܗ̈ܘܕܝܐ ܩܼܢܘ ܟܠܗܘܢ ܒ̈ܢܝ\n ܐܝܣܪܐܝܠ.. ܝܘܪܒܥܒܡ ܕܝܢ ܐܡܠܟ ܥܠ ܥܣܪ̈ܐ ܫܒ̈ܛܝܢ. ܗܢܐ ܐܩܝܡ ܥܓܠܐܼ ܘܚܛܐ ܘܐܬܚܛܝ\n ܠܐܝܣܪܐܝܠ.܀ ܡܬܢܒܐ ܕܝܢ ܒܗܢܐ ܙܒܢܐܼ. ܐܚܝܐ ܘܫܡܥܝܐ ܒܝܗܘܕ.܀܀ ܫܢܬ ܐܠܦܐ ܘܬܠܬܝܢ. ܣܡܘܣܡ\n ܡܕܝܢܬܐ ܐܬܒܢܝܬ. ܘܙܘܡܪܢܐ ܐܬܝܬܒܬ.܀܀ ܫܢܬ ܐܠܦܐ ܘܬܠ̈ܬܝܢ ܘܐܪ̈ܒܥܼ. ܡܬܢܒܝܢ ܗܿܘ ܕܥܡܪ ܒܒܝܬ\n ܐܝܠ. ܘܗܿܘ ܕܥܠ ܡܕܒܚܐ.܀܀ ܫܢܬ ܐܠܦܐ ܘܬܠ̈ܬܝܢ ܘܫܒܥܼ. ܡܝܬ ܪܚܒܥܡ. ܘܐܡܠܟ ܐܒܝܐ ܒܪܗ ܒܬܪܗܼ\n ܫܢ̈ܝܐ ܬܠ̈ܬ.܀܀ ܫܢܬ ܐܠܦܐ ܘܐܪ̈ܒܥܝܢ܆ ܡܝܬ ܐܒܝܐ. ܘܐܡܠܟ ܐܣܐ ܒܪܗ ܒܬܪܗܼ ܫܢ̈ܝܐ ܐܪ̈ܒܥܝܢ\n ܘܚܕܐ.܀܀ ܫܢܬ ܐܠܦܐ ܘܥܣܪ̈ܝܢ ܘܣܒܥܼ. ܣܠܼܩ ܫܝܫܩ ܡܠܟܐ ܕܡܨܪܝܢ ܥܠ ܐܘܪܫܠܡ. ܘܢܣܼܒ ܟܠܗ ܓܙܐ\n ܕܒܝܬܗ ܕܡܪܝܐ ܘܟܠܗ ܓܙܐ ܕܡܠܟܘܬܗ ܕܕܘܝܕ ܘܕܫܠܡܘܢܼ. ܘܐܚܬ ܠܡܨܪܝܢ.܀܀ ܫܢܬ ܐܠܦܐ ܘܐܪ̈ܒܥܝܢ\n ܘܫܒܥܼ. ܘܣܠܼܩ ܙܪܚ ܟܘܫܝܐ: ܘܐܓܼܪ ܐܦ ܠܠܘܒ̈ܝܐ ܥܡܗܼ. ܘܫܪܘ ܥܠ ܝܗܘܕ. ܘܢܦܼܩ ܥܠܝܗܘܢ ܐܣܐ\n ܡܠܟܐܼ. ܘܪܕܦ ܐܢܘܢ. ܘܚܪܒ ܐܢܘܢ ܒܦܘܡܐ ܕܣܝܦܐܼ ܒܢܚܠܐ ܕܓܪ. ܘܐܝܠܝܢ ܕܦܠܼܛܘ ܡܢܗܘܢ ܡܢ ܚܪܒܐܼ\n ܐܬܚܢܩ ܒܝܡܐ.܀ ܒܗܢܐ ܕܝܢ ܙܒܢܐܼ. ܡܬܢܒܐ ܝܘܐܝܠ ܒܪ ܥܕܘ.܀܀ ܫܢܬ ܐܠܦܐ ܘܫܬܝܢ ܘܬܠܬܼ. ܗܘܼܐ\n ܩܪܒܐ ܒܝܬ ܐܣܐ ܡܠܟܐ ܕܝܗܘܕܐܼ. ܥܡ ܒܥܫܐ ܡܠܟܐ ܕܐܝܣܪܐܝܠ. ܘܐܓܪ ܐܦ ܠܒܪ ܗܕܕ ܡܠܟܐ ܕܣܘܪܝܐ\n ܥܡܗ.܀ ܒܗܢܐ ܕܝܢ ܙܒܢܐܼ. ܡܬܢܒܝܢ ܘܘ ܝܗܼܘ ܘܚܢܢܝ.܀܀ ܫܢܬ ܐܠܦܐ ܘܬܡ̈ܢܝܢ ܘܚܕܐܼ. ܡܝܬ ܐܣܐ. ܘܐܡܠܟ ܝܗܘܫܦܛ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ ܘܚܡܫ.܀ ܒܗܢܐ ܕܝܢ ܙܒܢܐ\n ܡܬܢܒܐܼ ܐܠܝܐ ܘܥܘܒܕܝܐ ܘܝܗܼܘ ܘܡܝܟܐ ܘܥܘܙܝܐܝܠ. ܢ̈ܒܝܐ ܕ̈ܓܠܐܼ. ܨܕܩܝܐ ܘܐܠܝܥܙܪ ܘܫܪܟܐ\n ܕܐܚܪ̈ܢܐ ܐܪ̈ܒܥܡܐܐ.܀܀ ܫܢܬ ܐܦܐ ܘܬܫ̈ܥܝܢ܆ ܗܘܼܐ ܨܗܝܐ ܗܿܘ ܕܐܠܝܗܐܼ. ܫܢ̈ܝܐ ܬ̈ܠܬܼ. ܘܝܪ̈ܚܐ\n ܫ̈ܬܐ. ܘܗܘܼܐ ܟܦܢܐ ܪܒܐ ܥܠ ܟܠܗܿ ܐܪܥܐ.܀܀ ܫܢܬ ܐܠܦܐ ܘܡ̈ܐܐ ܘܫܬܼ. ܡܝܬ ܝܗܘܫܦܛ. ܘܐܡܠܟ\n ܝܗܘܪܡ ܒܪܗ ܒܬܪܗܼ ܫܢ̈ܝܐ ܬܡܗܢܐ. ܡܬܢܒܝܢ ܒܗܢܐ ܙܒܢܐܼ. ܥܙܪܝܐܝܠ ܘܐܠܝܥܙܪ ܘܐܠܝܐ ܘܐܠܝܫܥ.܀܀\n ܫܢܬ ܐܠܦܐ [ܘܡ̈ܐܐ] ܘܬܠܬܥܣܪ̈ܐܼ. ܐܬܦܛܦ ܐܠܝܐ ܐܝܟ ܕܠܫܡܝܐ.܀܀ ܫܢܬ ܐܠܦܐ [ܘܡ̈ܐܐ] ܘ.ܝܗ. ܡܝܬ\n ܝܗܘܪܡ. ܘܐܡܼܠܟ ܐܚܙܝܐ ܒܪ ܒܬܪܗܼ ܫܢܬܐ ܚܕܐ.܀܀ ܫܢܬ ܐܠܦܐ [ܘܡܐܐ] ܘܫܬܬܥܣܪܐܼ. ܩܛܠܗ ܝܗܼܘ\n ܠܐܚܙܝܐ. ܘܐܡܠܟܬܼ ܥܬܠܝܐ ܐܡܗ ܒܬܪܗܼ [ܒܝܗܘܕ] ܫܢ̈ܝܐ ܫܒܥ. ܗܕܐ ܓܠܝܐܝܬ. ܘܢܓܘܪܘܢ ܓܒܪ̈ܐ\n ܒܢ̈ܫܝ ܚܕ̈ܕܐ. ܟܕ ܠܝܬ ܕܪܫܐ ܠ ܕܐܝܙܒܠ ܘܚܢܦܘܬܐ ܕܒܝܬ ܐܚܒܼ. ܥܒܕܬ ܒܐܘܪܫܠܡ ܕܟܪ̈ܐ ܕܒܝܬ\n ܕܘܝܕ.܀ ܒܗܢܐ ܙܒܢܐ ܡܬܝܕܥܼ ܝܘܢܕܒ ܟܗܢܐ.܀܀ ܫܢܬ ܐܠܦܐ [ܘܡܐܐ] ܘܥܝܪ̈ܝܢ ܘܬܪ̈ܬܝܢ܆ ܡܬܚܫܒܝܢ\n ܗܘܘ ܒ̈ܢܝ ܐܝܣܪܐܝܠܼ. ܕܠܡܢܘ ܢܥܒܕܘܢ ܠܗܘܢ ܡܠܟܐ. ܘܫܡܥ ܝܘܝܕܥ ܟܗܢܐܼ ܘܟܿܢܼܫ ܐܢܘܢ ܠܒܝܬܗ\n ܕܡܪܝܐܿ. ܠܪ̈ܒܝ ܐܠܦ̈ܐ ܘܠܪ̈ܒܝ ܡܐܘ̈ܬܐ. ܘܐܡܼܪ ܠܗܘܢ ܝܘܝܕܥ ܟܗܢܐ: ܠܡܢܘ ܙܕܩ ܕܢܗܘܐ ܡܠܟܐ\n ܘܢܬܒ ܥܠ ܟܘܪܣܝܗ ܕܕܘܝܕܼ. ܐܠܐ ܡܠܟܐ ܒܪ ܡܠܟܐ ܡܢ ܒܢ̈ܘܗܝ ܕܕܘܝܕ. ܘܟܕ ܚܘܝܗ ܠܗܘܢ ܠܝܘܐܫܼ.\n ܚܕܝܘ ܚܕܘܬܐ ܪܒܬܐ. ܘܐܚܬܘܗܝ ܠܒܝܬܗ ܕܡܪܝܐܼ ܘܐܬܒܘܗܝ ܥܠ ܟܘܪܣܝܐ ܕܡܠܟܘܬܐ.\n ܘܥܬܠܝܐ ܐܬܩܛܼܠܬ. ܘܒܪ ܫܒ̈ܥ ܫܢ̈ܝܢ ܐܡܠܟܼ. ܘܐܪ̈ܒܥܝܢ ܫܢ̈ܝܢ ܐܡܠܟ.܀ ܝܗܼܘ ܩܼܛܠ ܠܝܘܪܡܼ\n ܘܠܫܒ̈ܥܝܢ ܒ̈ܢܘܗܝ ܕܐܚܒ ܘܐܝܙܒܠ.܀܀ ܫܢܬ ܐܠܦܐ ܘܡܐܐ ܘܬܠܬܝܢ܆ ܡܝܬ ܝܘܝܕܥ ܟܗܢܐܿ ܒܪ ܡܐܐ\n ܘܬܠ̈ܬܝܢ ܫܢ̈ܝܢ. ܘܩܒܠ ܟܗܢܘܬܗ ܒܬܪܗܼ ܙܟܪܝܐ ܒܪܗ.܀ ܡܬܢܒܝܢ ܕܝܢ ܒܗܢܐ ܙܒܢܐܿ. ܐܠܝܫܥ ܘܗܼܘ\n ܙܟܪܝܐ ܟܗܢܐ.܀܀ ܫܢܬ ܐܠܦܐ [ܘܡܐܐ] ܘܐܪ̈ܒܥܝܢ ܘܐܪ̈ܒܥܼ. ܚܼܪܒ ܚܙܐܝܠ ܡܠܟܐ ܕܣܘܪܝܐ\n ܠܐܝܣܪܐܝܠ.܀܀ ܘܬܘܒ ܫܢܬ ܐܠܦܐ ܘܡܐܐ ܘ.ܢܢ. ܟܿܢܼܫ ܗܼܘ ܚܙܐܝܠ ܚܝܠܐ. ܘܐܠܼܨ ܐܢܘܢ. ܟܠܗܘܢ\n ܝܘ̈ܡܬܗ ܕܝܗܘܚܙ ܡܠܟܐ ܕܐܝܣܪܐܝܠ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܚܡܫܼ. ܩܼܛܠ ܝܘܐܫ ܠܙܟܪܝܐ ܒܪ\n ܝܘܝܕܥ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܬܡܢܐܼ. ܡܝܬ ܐܠܝܫܥ ܢܒܝܐ.܀܀ ܫܢܬ ܐܠܦܐ ܘܡܐܐ ܘܚܡܫܝܢ\n ܘܬܡܢܐܼ. ܡܝܬ ܐܠܝܫܥ ܢܒܝܐ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܬܫܥܼ. ܒܙ ܚܝܠܐ ܕܣܘܪ̈ܝܝܐ ܠܝܗܘܕ\n ܘܠܪ̈ܝܫܢܝܗܘܢ ܩܼܛܠ.܀܀ ܫܢܬ ܐܠܦܐ [ܘܡܐܐ] ܘ.ܣ. ܘܬܪ̈ܬܝܢ܆ ܐܬܩܛܠ ܝܘܐܠܫ ܡܢ ܥܒ̈ܕܘܗܝ. ܘܐܡܠܟ\n ܐܡܘܨܝܐ ܒܪܗ ܒܬܪܗܼ ܫ̈ܢܝܐ ܥܣܪ̈ܝܢ ܘܬܫ̈ܥ.܀܀ ܘܒܫܢܬ ܐܠܦܐ ܘ.ܩܣܓ. ܚܪܒ ܐܡܘܨܝܐ ܠܒ̈ܢܝ ܐܕܘܡ\n ܘܢܣܼܒ ܐܠܗ̈ܝܗܘܢܼ ܘܣܓܕ ܠܗܘܢ.܀܀ ܫܢܬ ܐܠܦܐ [ܘܡܐܐ] ܘܫܬܝܢ ܘܚܡܫܼ. ܡܝܬ ܚܙܐܝܠ ܡܠܟܐ\n ܕܣܘܪܝܐ.܀܀ ܫܢܬ ܐܠܦܐ [ܘܡܐܐ] ܘܫܒ̈ܥܝܢ ܘܚܕܐܼ. ܩܼܛܠ ܒ̈ܢܝ ܐܝܣܪܐܝܠ ܡܢ ܝܗܘܕܐ ܠܬ̈ܬܡܐܐ\n ܓܒܪ̈ܝܢ.܀܀ ܫܢܬ ܐܠܦܐ [ܘܡܐܐ] ܘܬܡܢܝܢ܆ ܐܫܬܕܪ ܝܘܢܢ ܠܢܝܢܘܐ. ܘܥܒܕ ܬܝܒܘܬܐ ܢܝ̈ܢܘܝܐ܀ ܡܬܝܕܥ\n ܕܝܢ ܬܘܢܘܣ ܩܢܩܐܠܪܘܣܼ ܕܡܬܩܪܐ ܝܘܢܐܝܬ ܣܪܕܢܦܠܣܿ ܡܠܟܐ ܕܢܝܢܘܐ ܒܗ ܒܙܒܢܐ.܀ ܡܬܢܒܝܢ ܗܘܘ ܕܝܢ\n ܒܗܢܐ ܙܒܢܐܼ. ܗܘܫܥ ܘܥܡܘܣ ܕܗܼܘ ܐܡܘܨ ܐܒܘܗܝ ܕܐܫܝܥܐܿ ܘܝܘܢܢ ܘܢܚܘܡ.܀܀ ܫܢܬ ܐܠܦܐ ܘ.ܩܦܗ.܆\n ܗܘܼܐ ܩܪܒܐ ܒܛܪܣܘܣܘ ܘܒܢܟܠܝܐ ܕܣܪܕܢܦܠܘܣ ܡܠܟܐ ܕܢܝܢܘܐ. ܘܕܐܒܪܒܩ ܡܠܟܐ ܕܡܕܝ.\n ܘܐܙܕܟܝ ܗܼܘ ܣܪܕܢܦܠܘܣ ܘܐܬܚܪܒ ܚܝܠܗ. ܘܗܼܘ ܐܬܩܛܠ.܀܀ ܫܢܬ ܐܠܦܐ .ܩܨ. ܐܬܩܼܛܠ ܐܡܘܨܝܐ ܡܢ\n ܝܗ̈ܘܕܝܐ ܒܪܘܡܚܐ. ܘܐܡܠܟ ܥܘܙܝܐ ܒܪܗ ܒܬܪܗܼ ܫܢ̈ܝܐ ܚ̈ܡܫܝܢ ܘܬܪ̈ܬܝܢ.܀܀ ܫܢܬ ܐܠܦܐ ܘܡܬܝܢ\n ܘܚܡܫܼ. ܥܩܼܪ ܥܘܙܝܐ ܡܠܟܐ ܕܗܝܘܕܐ ܒܩܪܒܐ ܫܘܪ̈ܝܗܿ ܕܓܬ ܘܕܐܙܘܓܘܣ ܘܕܝܡܢܝܐ. ܐܩܪܒ ܕܝܢ ܐܦ ܥܡ\n ܐܪ̈ܒܝܐ ܕܥܡܪܝܢ ܒܦܛܪܐ.. ܡܬܢܒܝܢ ܕܝܢ ܒܗܢܐ ܙܒܢܐܼ. ܝܘܢܢ ܘܗܘܫܥ ܘܡܘܣ ܘܐܫܥܝܐ.. ܡܬܝܕܥ ܐܦ\n ܗܣܝܐܕܘܣ ܐܝܟ ܕܟܬܒ ܦܪܦܘܪܝܣ.܀܀ ܫܢܬ ܐܠܦܐ ܘܡܬܝܢ ܘܚܕܥܣܪ̈ܐ ܠܐܒܪܗܡܼ. ܥܼܠ ܥܘܙܝܐ ܡܠܟܐ\n ܕܢܣܝܡ ܒܣ̈ܡܐ ܒܗܝܟܠܐ ܕܐܠܗܐ. ܘܟܕ ܐܬܠܝ ܡܢ ܥܙܪܝܐ ܟܗܢܐ܇ ܘܠܐ ܨܼܒܐ ܕܢܫܢܐܼ ܐܓܪܒ ܟܠܗ ܡܢ\n ܫܠܝ.. ܘܐܝܥܐ ܐܬܟܠܝ ܡܢ ܢܒܝܘܬܐ.܀܀ ܫܢܬ ܐܠܦܐ ܘܡܬܝܢ ܘܥܣܪܝܢ ܘܐܪܒܥܼ. ܦܘܠ ܡܠܟܐ ܕܐܬܘܪ̈ܝܐܼ.\n ܣܠܼܩ ܥܠ ܫܡܪܝܢ. ܘܟܕ ܢܣܼܒ ܡܢ ܡܢܚܝܡ ܡܠܟܐ ܕܐܝܣܪܐܝܠ ܐܠܦ ܟܟܪ̈ܝܢ ܕܟܣܦܐܼ. ܫܢܝ.܀܀ ܫܢܬ\n ܐܠܦܐ ܘܡܬܝܢ ܘܐܪܒܥܝܢ ܠܐܒܪܗܡܼ. ܫܪܝܬ ܐܠܘܡܦܝܐ ܩܕܡܝܬܐ.", "ܫܢܬ ܐܠܦܐ ܘܡܬܝܢ ܘܐܪ̈ܒܥܝܢ ܘܚܕܐܼ. ܣܠܼܩ ܬܓܠܬܦܠܣܪ ܡܠܟܐ ܕܐܬܘܪ ܥܠ ܐܪܥܐ\n ܕܝܗܘܕ. ܘܠܣ̈ܓܝܐܐ ܡܢ ܥܒܪ̈ܝܐ ܫܿܢܝ ܠܐܬܘܪ.܀܀ ܫܢܬ ܐܠܦܐ ܘܡ̈ܬܝܢ ܘܐܪ̈ܒܥܝܢ ܘܬܠܬܼ. ܡܝܬ\n ܥܙܝܐ. ܘܐܡܠܟ ܝܘܬܡ ܒܪܗ ܒܬܪܗܼ ܫܢ̈ܐ ܫܬܬܥܣܪ̈ܐ.܀܀ ܫܢܬ ܐܠܦܐ ܘܡܬܝܢ ܘܐܪܒܥܝܢ ܘܫܬܼ.\n [ܒܐܝܛܠܝܐ ܦܢـ]ـܕܐܣܝܐ ܘܡܛܐܦܐܢܛܝܘܣ ܡܕ̈ܝܢܬܐ ܐܬܒ̈ܢܝ.܀܀ ܫܢܬ ܐܠܦܐ ܘܡܬܝܢ ܘܐܪ̈ܒܥܝܢ\n ܘܬܫ̈ܥܼ. ܐܬܪܟܒܬ ܒܐܬܢܘܣ ܐܠܦܐ ܩܕܡܝܬܐ ܠܩܦܪܐ.. ܡܬܢܒܝܢ ܒܗܢܐ ܙܒܢܐܼ. ܗܘܫܥ \n ܘܐܫܥܝܐ ܘܝܘܐܝܠ ܘܥܘܕܕ ܘܡܝܟܐ.܀܀ ܫܢܬ ܐܠܦܐ ܘܡ̈ܬܝܢ ܘܚܡܫܝܢ ܘܬܫܥܼ. ܡܝܬ ܝܘܬܡ. ܘܐܡܠܟ ܐܚܙ\n ܒܪܗ ܒܬܪܗܼ ܫܢ̈ܝܐ .ܝܘ.܀܀ ܫܢܬ ܐܠܦܐ ܘܡܗܬܝܢ ܘܫ̈ܬܝܢ܆ ܒܣܩܠܐ ܣܠܝܢܘܣ ܘܙܢܩܠܝܐ ܡܕ̈ܝܢܬܐ\n ܐܬܒܢ̈ܝ.܀ ܘܒܗܿ ܒܫܢܬܐ ܗܘܼܐ ܩܪܒܐܼ ܒܝܬ ܦܩܚ ܘܠܐܚܙ. ܘܩܼܿܛܠ ܦܩܚ ܡܢ ܝܗܘܕ̈ܝܐ ܡܐܐ ܘܥܣܪܝܢ\n ܐܠܦ̈ܝܐ.܀܀ ܫܢܬ ܐܠܦܐ ܘܡܬܝܢ ܘ.ܣܒ. ܪܨܢ ܡܠܟܐ ܕܣܘܪܝܐ ܘܦܩܚ ܡܠܟܐ ܕܐܝܣܪܐܝܠܼ ܐܬܟܬܫ ܥܡ ܐܚܙ.\n ܘܠܣ̈ܓܝܐܐ ܡܢ ܝܗ̈ܘܕܝܐ ܕܒܼܪ ܒܫܒܝܐ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܬܠܬܼ. ܐܫܬܒܝ ܒܢ̈ܝ ܝܗܘܕܐ\n ܡܢ ܐܕܘ̈ܡܝܐ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܚܡܫܼ. ܫܕܪ ܐܚܙ ܠܘܬ ܐܬܠܓܬܦܠܣܪ ܡܠܟܐ ܕܐܬܘܪܼ\n ܕܢܐܬܐ ܠܥܘܕܪܢܗ. ܘܟܕ ܐܬܼܐ ܩܛܠܗ ܪܨܢ ܘܠܣܘܪ̈ܝܝܐ ܒܫܒܝܐ ܕܒܪܘ. ܘܢܣܒ ܐܦ ܡܢ ܐܚܙ ܟܣܦܐ\n ܣܓܝܐܐ. ܘܫܢܝ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܫܒܥܼ. ܐܬܒܢܝܬ ܡܢ ܪܘܡܠܘܣ ܪܗܘܡܐ. ܗܿܘ ܕܥܠ ܫܡܗ\n ܐܦ ܟܠܗ ܥܡܐ ܕܠܝܛܝ̈ܢܝܐܼ ܪ̈ܗܘܡܝܐ ܐܫܬܡܗܘ.܀܀ ܫܢܬ ܐܠܦܐ [ܘܡ̈ܬܝܢ] ܘܬܝܢ ܘܬܫܥܼ. ܣܠܼܩ\n ܫܠܡܢܥܣܪ ܡܠܟܐ ܕܐܬܘܪ ܥܠ ܫܡܪܝܢ. ܘܠܥܣܪ̈ܐ ܫܒ̈ܛܝܢ ܡܢ ܐܝܣܪܐܝܠ ܕܒܼܪ ܒܫܒܝܐ. ܘܠܐܪܥܐ ܕܡ̈ܕܝܐ\n ܘܕܟ̈ܠܕܝܐ ܫܕܐ ܐܢܘܢ. ܘܠܢܛܘܪܘܬܐ ܕܐܝܥܐ ܕܝܗ̈ܘܕܝܐ ܠܐܬܘܪ̈ܝܐ ܒܟܘܪ̈ܚܐ ܫܕܪ. ܘܥܠ ܕܡܬܩܛܠܝܢ\n ܗܘܘ ܡܢ ܐܪ̈ܝܘܬܐܼ. ܫܕܪ ܠܗܘܢ ܡܠܟܐ ܕܐܬܘܪܼ. ܠܐܘܪ ܟܗܢܐܼ ܕܢܠܦ ܐܢܘܢ ܢ̈ܡܘܣܐ.. ܗܠܝܢ\n ܐܝܬܝܗܘܢ ܫܡܪ̈ܝܐ. ܡܛܠ ܕܐܦ ܗܼܘ ܫܡܐ ܕܫܡܪ̈ܝܐܼ. ܡܫܡܪ̈ܐ ܘܢܛܘܪ̈ܐ ܡܬܦܫܩ.܀܀ ܫܢܬ ܐܠܦܐ\n ܘܡ̈ܬܝܢ ܘܫ̈ܒܥܝܢ ܘܚܡܫܼ. ܡܝܬ ܐܚܙ. ܘܐܡܠܟ ܚܙܩܝܐ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ ܘܬܫ̈ܥ.܀ ܘܒܗܿ\n ܒܫܢܬܐܼ ܐܬܒܢܝܬ ܐܢܐܟܣܘܣ ܡܕܝܢܬܐ ܒܣܝܩܠܝܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܥܙ. ܥܒܼܕ ܦܣܟܐ\n ܚܙܩܝܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܦܒ.܆ ܣܢܚܪܝܒ ܡܠܟܐ ܕܐܬܘܪ ܣܠܼܩ ܥܠ ܐܘܪܫܠܡܼ\n ܘܥܠ ܡ̈ܕܝܢܬܐ ܕܝܗܘܕ. ܘܐܠܨ ܐܢ̈ܝܢ. ܡܠܐܟܐ ܕܝܢ ܕܐܠܗܐ ܚܪܒ ܡܢ ܡܫܪܝܬܗܼ ܡܐܐ ܘܬܡ̈ܢܝܢ ܘܚ̈ܡܫܐ\n ܐܠܦܝܢ ܟܕ ܕܝܢ ܫܡܼܥ ܕܐܦ ܬܪܗܡ ܡܠܟܐ ܕܟܘܫܝ̈ܐ ܢܦܼܩ ܠܡܬܟܬܫܘ ܥܡܗܼ. ܫܢܝ ܠܗ ܠܢܝܢܘܐ.\n ܘܩܛܠܘܗܝ ܒ̈ܢܘܗܝ ܬܡܢ.܀ ܘܒܗܿ ܒܫܢܬܐܐܬܒܢܝܬ ܣܪܩܘܣܐ ܘܩܐܛܐܢܐ ܡܕ̈ܝܢܬܐ ܒܣܩܠܝܐ.܀ ܘܒܗܿ\n ܒܫܢܬܐܼ ܟܒܫ ܠܩܕ̈ܡܘܢܝܐ ܫܡܣܐܢܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܦܗ. ܠܐܢܛܝܢܘ ܘܡܓܐܪܐ ܘܡܪܬܘܢܝܐ\n ܡܿܕ̈ܝܢܬܐ ܒܣܝܩܠܝܐ ܐܬܒܢ̈ܝܝܢ ܫܢܬ ܐܠܦܐ [ܘܡ̈ܬܝܢ] ܘ.ܦܛ. ܐܬܟܪܗ ܚܙܩܝܐ. ܘܥܠ ܕܫܐܠܼ ܐܬܿܐܼ.\n ܐܬܗܦܟ ܫܡܫܐ .ܝܗ. ܕܪ̈ܓܝܢ ܠܒܬܪܗ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܨܓ. ܡܪܘܕܟ ܒܠܥܕ ܡܠܟܐ ܕܒܒܝܠ\n ܫܕܪ ܩܘܪ̈ܒܢܐ ܠܚܙܩܝܐ.܀܀ ܫܢܬ ܐܠܦܐ ܘܬܠܬܡܐܐܼ. ܒܣܝܩܠܝܐ ܟܪܘܢܣܘܣ ܡܕܝܢܬܐ ܐܬܒܢܝܬ.܀܀ ܫܢܬ\n ܐܠܦܐ ܘܬܠܬܡ̈ܐܐ ܘܐܪ̈ܒܥܼ. ܡܝܬ ܚܙܩܝܐ. ܘܐܡܠܟ ܡܢܫܐ ܒܪܗ ܒܬܪܗܼ ܫܢ̈ܝܐ ܚܡ̈ܫܝܢ ܘܚܡܫ.\n ܘܢܩܡܘܕܝܐ ܡܕܝܢܬܐ ܐܬܒܢܝܬ. ܘܣܝܒܘܠܐ ܐܬܝܕܥܬ.܀܀ ܫܢܬ ܐܠܦܐ ܘ.ܫܙ. ܩܪܐܛܘܢ ܘܦܐܪܝܢ ܘܝܘܒܐܪܝܘܣ\n ܘܐܓܒܐܛܢܐ ܡܕ̈ܝܢܬܐ ܐܬܒ̈ܢܝܝܢ.܀܀ ܫܢܬ ܐܠܦܐ ܘܬܠܡܐܐ ܘܥܣܪ̈ ܠܐܒܪܗܡܼ. ܢܘܡܐ ܦـ[ـܡܦܝـ]ـܠܝܣ\n ܒܢܼܐ ܩܦܛܘܐܠܝܘܢ ܡܢ ܫ̈ܬܐܣܘܗܝ. ܘܦܬܢܝܘ [ܒܢܘ] ܛܪ[ܢܛܐ.] ܘܩܘܪ̈ܢܬܝܐ ܒܢܼܘ ܩܪܩܘܪܐ.܀܀ ܫܢܬ\n ܐܠܦܐ ܘ.ܫܘ. ܠܡܢܫܐ ܡܠܟܐ ܕܝܗܘܕܼ ܪ̈ܒܝ ܚܝܠܐ ܕܐܬܘܪ ܕܒܪ ܒܫܒܝܐܼ. ܘܐܚܬܘܗܝ ܠܒܒܝܠ.܀ ܘܒܗܿ\n ܒܫܢܬܐܼ ܓܠܐ ܐܬܒܢܝܬ ܒܣܝܩܠܝܐ: ܘܦܐܣܠܝܣ ܒܦܡܦܝܠܝܐ.܀܀ ܫܢܬ ܐܠܦܐ ܘ.ܫܠ. ܩܐܠܟܕܘܢ ܡܕܝܢܬܐ\n ܐܬܒܢܝܬ.܀܀ ܫܢܬ ܐܠܦܐ ܘ.ܫܡܒ. ܡܢܫܐ ܟܕ ܐܝܬܘܗܝ ܒܫܒܝܬܐܼ ܐܬܦܢܝ ܠܘܬ ܐܠܗܐ ܕܐܒ̈ܗܘܗܝ. ܘܣܠܼܩ\n ܘܬܩܢ ܥܠ ܕܘܟܬܗ ܘܥܠ ܡܠܟܘܬܗ.܀ ܘܒܗܿ ܒܫܢܬܐܼ ܐܬܒܢܝܬ ܩܘܙܝܩܘܣ ܡܕܝܢܬܐ.\n ܘܒܐܝܛܠܝܐ ܠܐܩܪܘ ܡܕܝܢܬܐ.܀܀ ܫܢܬ ܐܠܦܐ ܘ.ܫܢܛ. ܡܝܬ ܡܢܫܐ. ܘܐܡܠܛ ܐܡܘܢ ܒܪܗ ܒܬܪܗܼ ܐܝܟ\n ܦܘܫܩܐ ܕܫܒܥܝܢܼ ܫܢ̈ܝܐ ܬܪ̈ܬܥܣܪܐܼ. ܘܐܝܟ ܥܒܪ̈ܝܐ ܫܢܿܝܐ ܬܪ̈ܬܝܢ. ܡܢܫܐ ܡܠܟܐ ܕܝܗܘܕܼ. ܐܬܠܚܡ\n ܥܠ ܐܫܥܝܐ: ܘܫܕܪ ܓܒܪ̈ܐ ܒ̈ܢܝ ܥܘܼܠܐܿ. ܘܢܣܪܘܗܝ ܒܡܣܪܐ ܒܓܘ ܩܝܣܐ. ܡܢ ܪܝܫܗ ܘܥܕܡܐ\n ܠܪ̈ܓܠܘܗܝ. ܘܒܪ ܡܐܐ ܘܥܣܪ̈ܝܢ ܫܢ̈ܝܢ ܗܘܼܐ ܟܕ ܢܣܪܘܗܝ. ܘܬܫ̈ܥܝܢ ܫܢ̈ܝܢ ܗܘܐ ܢܒܝܐ ܠܐܠܗܐ.܀܀\n ܫܢܬ ܐܠܦܐ ܘ.ܫܣ. ܒܦܢܛܘܣܼ. ܐܣܛܘܪܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܣܓ. ܐܩܢܛܿܘܣ ܘܣܛܐܓܝܪܐ\n ܘܠܐܡܦܣܩܘܣ ܘܐܒܕܪܐ ܡܕ̈ܝܢܬܐ ܐܬܒܢ̈ܝ.܀܀ ܫܢܬ ܐܠܦܐ ܘܬܠܬܡܐܐ ܘܫܬܝܢ ܘܫܒܥܼ. ܒܣܝܩܠܝܐ ܣܝܠܝܢܘܣ\n ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܥ. ܒܦܢܛܘܣ ܒܪܘܣܛܢܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܥܐ.\n ܡܝܬ ܐܡܘܢ. ܘܐܡܠܼܛ ܝܘܫܼܝܐ ܒܪܗ ܒܬܪܗܼ ܫܢ̈ܝܐ ܬܠܬܝܢ ܘܚܕܐ. ܚܠܩܝܐ ܪܒ ܟ̈ܗܢܐ ܡܬܝܕܥ ܗܘܐ.\n ܡܬܢܒܐ ܗܘܐ ܨܦܢܝܐ.܀܀ ܫܢܬ ܐܠܦܐ ܘ.ܫܦܕ. ܫܪܝ ܐܪܡܝܐ ܒܢܒܝܘܬܐ.܀ ܘܒܗܿ ܒܫܢܬܐܼ ܒܢܼܐ ܒܐܛܘܣ\n ܠܩܘܪܝܢܐ.܀܀ ܫܢܬ ܐܠܦܐ ܘ.ܫܦܘ. ܣܝܢܘܦܐ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܦܚ. ܠܝܦܪܐ ܡܕܝܢܬܐ\n ܐܬܒܢܝܬ.܀܀ ܫܢܬ ܐܠܦܐ ܘ.ܫܦܛ. ܥܒܼܕ ܝܘܫܝܐ ܦܣܟܐ. ܘܒܗܿ ܒܫܢܬܐ ܕܘܪܐܟܝܘܢ ܡܕܝܢܬܐ ܐܬܒܢܝܬ.\n ܡܬܢܒܝܢ ܒܗܢܐ ܙܒܢܐܼ. ܐܪܡܝܐ ܘܨܦܢܝܐ ܘܚܘܠܕܝ.܀܀ ܫܢܬ ܐܠܦܐ ܘ.ܬ. ܘܚܕܐܼ. ܣܠܼܩ ܦܪܥܘܢ ܢܟܘܼ\n ܘܡܚܼܐ ܩܪܒܐ ܥܡ ܝܘܫܝܐ ܥܠ ܦܪܬ. ܘܐܦ ܐܬܩܼܛܠ ܡܢܗ. ܘܐܡܠܟ ܝܗܘܚܙ ܒܪܗ ܒܬܪܗܼ ܝܪ̈ܚܐ ܬ̈ܠܬܐ.\n ܘܕܒܪܗ ܦܪܥܘܢ ܠܡܨܪܝܢ܆ ܘܐܡܠܼܟ ܝܘܝܐܩܝܡ ܐܚܘܗܝ ܒܬܪܗܼ ܫܢ̈ܝܐ ܬܪ̈ܬܥܣܪܐ.܀܀ ܫܢܬ ܐܠܦܐ ܘ.ܬܗ.\n ܣܠܼܩ ܢܒܘܟܕܢܨܪ ܘܟܒܫܗܿ ܠܐܘܪܫܠܡܼ. ܘܐܚܬ ܫܒܝܬܐ ܣܓܝܐܬܐ. ܘܐܦ ܡ̈ܐܢܝ ܬܫܡܫܬܐ\n ܐܚܼܬ ܥܡܗ. ܘܐܪܡܝ ܡܕܬܐܥܠ ܝܘܝܐܩܝܡ ܘܫܢܝ. ܘܒܗܿ ܒܗܕܐ ܫܒܝܬܐ ܢܚܬܘ ܚܢܢܝܐ ܘܥܙܪܝܐ ܘܡܝܫܐܝܠ\n ܒ̈ܢܝ ܝܘܝܟܝܢ ܒܪ ܝܘܝܐܩܝܡ ܒܪ ܝܘܫܝܐ. ܘܕܢܝܐܝܠ ܒܪܗ ܕܝܘܝܐܩܝܡ ܒܪ ܝܘܫܝܐܼ ܠܒܒܝܠ.܀܀ ܫܢܬ\n ܐܠܦܐ ܘ.ܬܝܒ. ܣܠܼܩ ܬܘܒ ܢܒܘܟܕܢܨܪ ܘܐܚܕ ܠܝܗܘܕܐ. ܘܣܓܝ̈ܐܐ ܡܢ ܝܗ̈ܘܕܝܐ ܒܫܒܝܐ ܕܒܼܪܘ ܘܣܘܓܐܐ\n ܡܢ ܡ̈ܐܢܝ ܩܘܕܝܫܐ ܢܝܒܘ. ܘܡܐܕܬܐ ܐܪܡܝ ܥܠ ܝܘܝܩܝܡܼ ܘܫܢܝܗ.܀܀ ܫܢܬ ܐܠܦܐ ܘ.ܬܝܕ. ܡܝܼܬ\n ܝܘܝܩܝܡ. ܘܐܡܠܼܟ ܝܘܟܢܝܐ ܒܪܗ. ܘܒܕܬܠܬܐ ܝܪ̈ܚܝܢ ܕܡܠܟܘܬܗܼ. ܣܠܼܩ ܬܘܒ ܢܒܘܟܕܢܨܪ ܥܠܘܗܝܼ.\n ܘܫܒܝܗܝ ܠܗ ܘܠܥܡܐ ܣܓܝܐܐ. ܘܐܚܬܗ ܠܒܒܝܠ.. ܡܬܢܒܝܢ ܗܘܘ ܒܗܢܐ ܒܗܢܐ ܙܒܢܐܼ. ܐܘܪܝܐܼ ܗܿܘ\n ܕܩܼܛܠ ܝܘܝܩܝܡܼ ܘܐܪܡܝܐ ܒܝܗܘܕ܇ ܘܒܒܒܝܠ ܕܢܝܐܝܠ ܘܚܢܢܝܐ ܘܥܙܪܝܐ ܘܡܝܫܐܝܠ.܀ ܨܕܩܝܐ ܐܡܼܠܟ\n ܚܠܦ ܝܘܟܢܝܐ ܒܪ ܐܚܘܗܝܼ ܫܢ̈ܝܐ ܚܕܥܣܪ̈ܐ.܀܀ [ܫܢܬ ܐܠـ]ـܦܐ ܘܐܪ̈ܒܥܡܐܐ ܘܫܬܬܥܣܪ̈ܐ ܠܐܒܪܗܡܼ.\n ܩܡܪܝܢܐ ܡܕܝܢܬܐ ܐܬܒܢܝܬ. ܘܬܘܒ ܦܪܝܢܬܘܣ ܡܕܝܢܬܐ ܐܬܒܢܝܬ. ܡܬܢܒܝܢ ܗܘܘ ܕܝܢ ܒܒܝܠܼ. ܕܢܝܐܝܠ\n ܘܚܒܪ̈ܘܗܝ. ܘܒܝܗܘܕܼ ܐܪܡܝܐ ܘܒܪܘܟ.܀܀ ܫܢܬ ܐܠܦܐ ܘ.ܬܝܛ. ܚܙܩܝܐܝܠ ܫܪܝ ܒܢܒܝܘܬܐ.. ܘܡܣܠܝܐ\n ܡܕܝܢܬܐ ܐܬܒܢܝܬ.. ܢܒܝܐ ܕܓܠܐܼ ܚܢܢܝܐ.. ܣܠܘܢ ܣܿܐܡ ܢ̈ܡܘܣܐ ܡܬܝܕܥ.܀܀ ܫܢܬ ܐܠܦܐ ܘ.ܬܟܘ.\n ܣܠܼܩ ܢܒܘܟܕܢܨܪ ܡܠܟܐ ܕܒܒܝܠܼ. ܘܫܒܗܿ ܠܟܠܗܿ ܐܪܥܐ ܕܡܥܪܒܐ. ܡܢ ܦܪܬ ܘܥܕܡܐ ܠܝܡܐ. ܘܥܼܠ\n ܠܓܙܪ̈ܬܐ ܕܝܡܐܼ. ܘܫܒܼܐ ܘܥܩܪܗܿ ܠܨܘܪ ܘܐܘܩܕܗܿ ܒܢܘܪܐ. ܘܩܛܠܗ ܠܚܝܪܡ ܡܠܟܐ ܕܨܘܪ. ܘܥܼܠ\n ܠܡܨܪܝܢ ܒܬܪ ܒ̈ܢܝ ܐܝܣܪܝܠܼ. ܗܠܝܢ ܕܐܚܕܘ ܓܘܣܐ ܒܦܪܥܘܢ ܡܠܟܐ ܕܡܨܪܝܢ. ܘܚܪܒܗܿ ܠܡܨܪܝܢ.\n ܘܫܒܼܐ ܠܒ̈ܢܝ ܐܝܣܪܐܝܠ. ܘܟܕ ܢܦܼܩ ܡܢ ܝܡܐܼ. ܟܒܫܗܿ ܠܐܘܪܫܠܡܼ. ܘܐܫܠܡܗ ܐܠܗܐ ܠܨܕܩܝܐ\n ܒܐܝܕ̈ܘܗܝ. ܘܩܼܿܛܠ ܠܒ̈ܢܘܗܝ ܩܕܡܘܗܝ. ܟܕ ܚܐܪ ܒܗܘ̤ܼ ܒܕܒܠܬ ܕܚܡܬ. ܘܕܝܠܗ ܥܘܪ\n ܥܝ̈ܢܘܝܗܼ ܘܫܕܪܗ ܠܒܒܝܠ. ܘܢܒܘܙܪܕܢ ܪܒ ܕ̈ܚܫܐܼ. ܥܩܪܗ ܠܫܘܪܗܿ ܕܐܘܪܫܠܡ. ܐܘܐܘܩܕ ܒܢܘܪܐ\n ܠܗܝܟܠܗ ܕܡܪܝܐ. ܘܢܚܫܐ ܘܦܪܙܠܐ ܘܡ̈ܐܢܐ ܢܣܒ ܥܡܗ ܠܒܒܝܠ. ܘܫܡܥܘܢ ܪܒ ܟ̈ܗܢܐܼ ܡܛܠ ܕܗܘܼܬ ܠܗ\n ܒܦܐܪܪܣܝܐ ܠܘܬ ܪܒ ܕ̈ܚܫܐ ܐܦܝܣܗ: ܘܝܗܼܒ ܠܗ ܟܠܗܘܢ ܣܦܪ̈ܐ ܕܟ̈ܬܒܐܼ ܘܠܐ ܐܘܩܕ ܐܢܘܢ ܒܢܘܪܐ.\n ܘܟܼܿܢܫ ܐܢܘܢ ܫܡܥܘܢ ܪܒ ܟ̈ܗܢܐܼ. ܘܐܪܡܝ ܐܢܘܢ ܒܒܝܪܐ. ܘܡܠܼܐ ܦܝܪܡܐ ܪܡܐ ܕܢܚܫܐ ܢܘܪܐܼ. ܘܣܡ\n ܒܒܝܪܐ. ܘܚܪܒܬ ܐܘܪܫܠܡ. ܗܢܐ ܐܝܬܘܗܝ ܫܡܥܘܢ ܪܒ ܟ̈ܗܢܐ: ܗܿܘ ܕܐܣܼܝܪ ܗܘܐ ܡܢ ܪܘܚܐ ܩܝܕܫܐ.\n ܕܠܐ ܢܚܙܐܡܘܬܐ ܥܕܡܐ ܕܚܙܐ ܠܡܫܝܚܐ: ܐܝܟ ܡܐ ܕܐܢ̈ܫܝܢ ܐܡܪܝܢ. ܪܚܝܩ ܕܝܢ ܡܢ ܗܪܟܐ ܡܘܠܕܗ\n ܕܡܫܝܚܐܼ. ܫܢ̈ܝܢ ܚ̈ܡܫܡܐܐ ܘܬܫܥܝܢ ܘܚܕܐ. ܘܠܝܬ ܠܡܬܦܠܓܘ ܥܠ ܗܕܐ. ܡܛܠ ܕܚܝܪܡ ܡܠܟܐ ܕܨܘܪܼ\n ܐܝܟ ܕܐܡܪܝܢ ܥܠܘܗܝ ܕܗܢܐ: ܕܩܛܠ ܢܒܘܟܕܢܨܪ ܡܠܟܐ ܕܒܒܝܠ ܒܫܢܬܐ ܗܕܐ. ܗܼܘ ܐܝܬܘܗܝ ܪܚܡܗ ܕܕܘܝܕ\n ܘܕܫܠܡܘܢ ܒܪܗ. ܐܝܬ ܕܝܢ ܡܢ ܙܒܢܐ ܕܕܘܝܕ ܥܕܡܐ ܠܫܢܬܐ ܗܕܐܼ݂ ܫܢ̈ܝܐ ܐܪܒܥܡܐܐ ܘܬܡ̈ܢܝܢ ܘܫ̈ܬ.\n ܘܐܢ ܗܢܐ ܗܟܢܐ ܚܝܼܐ ܥܠ ܡܘܢ ܐܝܬ ܦܘܠܓܐ ܡܛܠ ܗܿ، ܕܡܢ ܪܘܚܐ ܩܕܝܫܐ ܐܣܝܪ ܗܘܐ.܀܀ ܫܢܬ ܐܠܦܐ\n ܘܐܪܒܥܡܐܐ ܘܐܪ̈ܒܥܝܢ ܠܐܒܪܗܡܼ. ܡܬܢܒܝܢ ܗܘܘ ܒܒܝܠ ܕܢܝܐܝܠ ܘܚܙܩܝܐܝܠ: ܘܒܝܗܘܕܼ ܐܪܡܝܐ ܘܒܪܘܟ.\n ܢܒ̈ܝܐ ܕ̈ܓܠܐܼ ܐܚܝܐܝܒ ܘܨܕܩܝܐ ܘܫܡܥܝ.܀܀ ܫܢܬ ܐܠܦܐ ܘ.ܬܡܛ. ܡܝܬ ܢܒܘܟܕܢܨܪ. ܘܐܡܠܼܟ ܐܘܝܠ\n ܡܪܘܕܟ.. ܡܬܢܒܐ ܒܐܓܦܛܣ ܐܪܡܝܐ.. ܘܐܣܘܦܘܣ ܡܟܬܒ ܡ̈ܬܠܐ ܡܬܝܕܥ.܀܀ ܫܢܬ ܐܠܦܐ ܘ.ܬܢܒ. ܐܦܩ\n ܐܘܝܠ ܡܪܘܕܟ ܠܝܘܟܢܝܐ ܡܢ ܒܝܬ ܐܣܝܪ̈ܐ. ܘܒܐܝܩܪܐ ܐܩܝܡܗ. ܘܢܣܼܒ ܠܗ ܐܢܬܬܐ ܠܓܝܘܬ ܒܪܬ\n ܐܠܝܩܝܡ. ܘܐܘܠܕ ܡܢܗܿ ܠܫܐܠܬܝܠ. ܥܠ ܗܕܐ ܐܡܼܪ ܟܬܒܐܼ. ܕܝܘܫܝܐ ܐܘܠܕ ܠܝܘܟܢܝܐ ܘܠܐ̈ܚܘܗܝ\n ܒܓܠܘܬܐ ܕܒܒܝܠ. ܘܫܐܠܬܝܠ ܢܣܼܒ ܠܗ ܐܢܬܬܐܼ. ܠܚܛܝܒܬ ܒܪܬ ܗܠܩܢܐ: ܘܐܘܠܕ ܡܢܗܿ\n ܠܙܘܪܒܒܝܠ ܗܿܘ ܕܣܠܼܩ ܥܡ ܥܡܐ ܡܢ ܒܒܝܠ.܀܀ ܫܢܬ ܐܠܦܐ ܘ.ܬܢܕ. ܡܝܼܬ ܐܘܝܠ ܡܪܘܕܟ. ܘܐܡܠܼܟ\n ܒܠܛܫܝܪ ܡܢ ܒܬܪܗ.܀܀ ܘܒܫܢܬ ܐܠܦܐ ܘ.ܬܢܘ. ܦܫܩ ܠܗ ܕܢܝܐܝܠ ܟܬܒܐ. ܘܒܗ ܒܠܠܝܐ ܐܬܩܛܠ. ܘܩܒܠ\n ܡܠܟܘܬܗ ܟܘܪܫ ܦܪܣܝܐܼ. ܫܢ̈ܝܐ ܬܠܬܝܢ. ܟܘܪܫ ܦܪܣܝܐ ܐܣܩ ܠܫܒܝܬܐ ܡܢ ܒܒܝܠ. ܥܕܡܐ ܠـ[ـܚܡܫܝܢ\n ܐܠܦـ]ـܝܢ. ܘܠܡܕܒܐ ܩܝܡ. ܘܫ̈ܬܐܣܐ ܕܗܝܟܠܐ ܣܡ. ܘܡܛܠ ܕܟܠܘ ܐܢܘܢ [ܥܡ̈ܡܐ] ܕܚܕܪ̈ܝܗܘܢܼ ܩܘܝܬ\n ܥܒܝܕܬܐ ܕܠܐ ܓܡܘܪܝܐ ܥܕܡܐ ܠܕܘܪܝܘܫ ܡܠܟܐ.܀ ܟܢܫ ܕܝܢ ܟܠܗ ܙܒܢܐ ܕܫܒܝܗ ܕܥܡܐ ܕܝܗ̈ܘܕܝܐܼ\n ܠܫ̈ܢܝܐ ܫܒ̈ܥܝܢ. ܘܗ̈ܠܝܢ ܐܝܟ ܡܢܝܢܐ ܕܐ̈ܢܫܝܢ܆ ܡܢ ܫܢܬ ܬܠ̈ܬ ܕܝܘܝܩܝܡܼ. ܥܕܡܐ ܠܫܢܬ ܬܫܥܣܪܐ\n ܕܟܘܪܫ. ܐܝܟ ܡܢܝܢܐ ܬܘܒ ܕܐܚܪ̈ܢܐܼ. ܒܫܘܪܝܗܿ ܕܢܒܝܘܬܗ ܕܐܪܡܝܐܿ. ܕܗܼܘܬ ܒܫܢܬܐ ܕܬܠܬܥܣܪܐ\n ܕܝܘܫܝܐ. ܡܢ ܫܢܬ ܚ̈ܡܫ ܕܝܢ ܕܢܒܝܘܬܗ ܕܐܪܡܝܐܼ. ܥܕܡܐ ܠܫܢܬ ܩܕܡܝܬܐ ܕܟܘܪܫܼ. ܗܘ̈ܝܢ ܫܢ̈ܝܐ\n ܫܒ̈ܥܝܢ. ܫܒ̈ܥܝܢ ܕܝܢ ܕܚܘܪܒܗ ܕܗܝܠܟܐܼ. ܒܝ̈ܘܡܝ ܕܪܝܫܘ ܡܫܬܡ̈ܠܝܢ܆ ܡܢ ܫܢܬ ܬܫܥܣܪܐ\n ܕܢܒܘܟܕܢܨܪ.܀ ܡܬܢܒܝܢ ܕܝܢ ܒܗܢܐ ܙܒܢܐܼ ܕܢܝܐܝܠ ܘܚܙܩܝܐܝܠ ܒܒܝܠ: ܘܒܝܗܘܕܼ ܚܒܩܘܩ ܘܚܓܝ\n ܘܙܟܪܝܐ.. ܝܫܘܥ ܒܕ ܝܘܙܕܩ ܪܒ ܟ̈ܗܢܐ. ܘܙܘܪܒܒܝܠ ܒܪ ܫܐܠܬܝܠܼ ܪܝܫ ܥܡܐ ܡܬܝܕܥܝܢ ܗܘܘ. ܒܗܢܐ\n ܙܒܢܐܼ ܫܘܫܢ ܢܬܢܨܚܐ ܗܘܬ. ܦܪܩܘܕܣ ܪܒܗ ܕܦܝܬܘܓܪܝܘܣ ܡܕܝܢܬܐܼ. ܒ̈ܢܝ ܣܡܘܣ ܒܢܼܘ.܀܀ ܫܢܬ ܐܠܦܐ\n ܘ.ܬܦܗ. ܛܐܡܘܪܝܣ ܐܢܬܬܐ ܡܠܟܬܐ ܩܿܛܠܬ ܠܟܘܪܫ. ܘܐܡܠܟ ܩܡܒܘܣܣܼ ܫܢ̈ܝܐ ܬܡ̈ܢܐ. ܥܠ ܩܡܒܘܣܣ\n ܡܬܐܡܪ ܠܘܬ ܥܒܪ̈ܝܐܼ. ܕܢܒܘܟܢܕܢܨܪ ܕܬܪ̈ܝܢ ܡܬܩܪܐ: ܕܒܝܘ̈ܡܬܗ ܬܫܥܝܬܐ ܕܝܗܘܕܝܬ ܐܿܡܪܝܢ\n ܕܗܘܼܬ.܀܀ ܫܢܬ ܐܠܦܐ [ܘ.ܬܘ] ܘܬܫܥܝܢ ܘܬܠܬܼ. ܣܠܩ ܐܠܝܦܪܢܐ ܪܒ ܚܝܠܐ ܕܢܒܘܟܕܢܨܪܼ. ܥܠ ܟܠܗܿ\n ܣܘܪܝܐ ܘܫܼܒܐ ܘܩܼܛܠ ܘܐܚܪܒܗܿ. ܘܐܬܩܛܠ ܡܢ ܝܗܘܕܝܬ ܥܒܪܝܬܐ. ܘܐܝܢܐ ܕܨܒܐ\n ܕܢܩܪܐ ܘܢܐܠܦ ܓܘ̈ܢܚܐ ܕܥܒܕܼ. ܢܩܪܐ ܒܬܫܥܝܬܐ ܕܝܗܘܕܝܬ.܀ ܘܒܗܿ ܒܫܢܬܐ ܗܕܐ ܡܝܼܬ ܩܡܒܘܣܣ.\n ܘܐܚܕ ܡܠܟܘܬܐ ܐܚ̈ܐ ܡ̈ܓܘܫܐܼ ܝܪ̇ܐ ܫܒ̈ܥܐ. ܘܡܢ ܒܬܪܗܘܢ ܐܚܼܕ ܕܘܪܝܫܼ. ܫ̈ܢܐ ܬܠܬܝܢ ܘܫܬ.܀\n ܡܬܢܒܝܢ ܠܘܬ ܥܒܪ̈ܝܐܼ. ܚܓܝ ܘܙܟܪܝܐ ܘܡܠܟܝ.܀܀ ܫܢܬ ܐܠܦܐ [ܘ.ܬ] ܘܬܫܥܝܢ ܘܚܡܫܼ. ܣܠܼܩ ܥܡܐ ܡܢ\n ܒܒܝܠ ܗܿܘ ܕܦܫ ܡܢ ܟܘܪܫ.܀܀ ܫܢܬ ܐܠܦܐ ܘܚܡܫܡܐܐܼ. ܐܫܬܿܠܡ ܒܢܝܢܗ ܕܗܝܟܠܐ ܒܢܒܝܘܬܐ ܕܚܓܝܪ\n ܘܕܙܟܪܝܐ.܀܀ ܫܢܬ ܐܠܦܐ ܘ.ܢܿܟܐ. ܦܘܪܐܓܐܪܘܣ ܦܝܠܣܦܐ ܡܝܼܬ. ܕܚܝܐ ܫܢ̈ܝܐ ܬܫܥ̈ܝܢ ܘܚܿܡܫ.܀܀\n ܫܢܬ ܐܠܦܐ ܘ.ܢܿܟܛ. ܡܝܼܬ ܕܪܝܘܫ. ܘܐܡܠܼܟܚܫܝܪܫ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ.܀܀ ܫܢܬ ܐܠܦܐ\n ܘܚܡܫܡܐܐ ܘܬܠܬܝܢ ܘܫܒܥܼ. ܗܘܼܐ ܩܪܒܐ ܕܒܬܪܡܘܦܠܘܣ. ܘܬܟܬܘܫܐ ܕܒܐ̈ܦܐ ܕܒܣܠܡܝܢܐ.܀ ܡܬܝܕܥܝܢ\n ܕܝܢ ܒܗܢܐ ܙܒܢܐܼ ܕܒܝܬ ܕܝܘܓܘܪܘܣ ܦܝ̈ܠܣܦܐܼ. ܘܕܒܝܬ ܦܝܢܕܐܪܘܣ.܀܀ ܒܫܢܬ ܐܠܦܐ ܘܚܡܫܡܐܐ\n ܘܐܪܒܥܝܢ ܘܬܫܥܼ. ܡܝܼܬ ܚܫܝܪܫ. ܘܐܡܼܠܟ ܐܪܛܒܢܼ ܝܪ̈ܚܐ ܫܒ̈ܥܐ. ܘܒܬܪܗ ܐܪܛܚܫܫܬ ܐܪܝܟ ܐܝܕܐܼ\n ܫܢ̈ܝܐ .ܡܐ.܀ ܒܝ̈ܘܡܬܗ ܕܗܢܐ ܐܡܪܝܢ ܕܗܘܼܐ ܐܣܬܝܪ ܘܡܪܕܟܝ. ܡܬܝܕ̈ܥܝܢ ܠܘܬ ܥܒܪ̈ܝܐܼ. ܥܙܪܐ\n ܣܦܪܐܼ ܘܐܠܝܐܫܒ ܪܒ ܟ̈ܢܐ. ܘܕܒܝܬ ܦܝܬܓܘܪܣ ܣܿܓܝܢ ܗܘܘ.܀ ܫܢܬ ܐܠܦܐ ܘ.ܢܿܣܗ. ܒܪܗܘܡܐܼ\n ܩܠܐܪܝܘܢ ܐܓܘܢܐ ܕܡܐܐ ܫܢ̈ܝܢܼ ܩܕܡܝܐܝܬ ܐܬܕܒܿܪ. ܗܿܘ ܕܐܦ ܡܪܝ ܐܝܣܚܩܼ ܡܐܡܪ̈ܐ ܣ̈ܓܝܐܐ ܥܒܼܕ\n ܥܠܘܗܝ.܀܀ ܫܢܬ ܐܠܦܐ ܘܚܡܫܡܐ ܘܫܬܝܢ ܘܬܫܥܼ. ܣܠܼܩ ܢܚܡܝܐ ܫܩܝܐ ܘܕܢܿܩܝܡ ܠܡܕܝܢܬܐ ܘܠܫܘܪܐ\n ܕܐܘܪܫܠܡ.. ܪܒ ܟ̈ܗܢܐ ܝܘܝܕܥ. ܡܬܢܒܝܐ ܕܝܢ ܒܗܢܐ ܙܒܢܐܼ ܐܘܕܝܣ ܐܢܬܬܐ.܀܀ ܫܢܬ\n ܐܠܦܐ ܘܚܡܫܡܐܐ ܘܚܡܫܝܢ܆ ܟܐܦܐ ܒܢܗܪ̈ܘܬܐ ܕܐܓܘܣ ܢܦܠܬ.", "ܫܢܬ ܐܠܦܐ ܘܚ̈ܡܫܡܐܐ ܘܬܡ̈ܢܝܢ ܘܬܠ̈ܬܼ. ܡܫܬܠܿܡ ܥܿܒܕܐ ܕܒܿܢܝܢܐ ܕܡܝܕܢܬܐ\n ܘܕܫܘܪܐ ܒܐܝܕ̈ܝ ܢܚܡܝܐ ܫܩܝܐ.܀ ܡܬܝܕܥܝܢ ܣܘܩܪܛܝܣ ܘܕܘܡܩܪܝܛܘܣ.܀܀ ܫܢܬ ܐܠܦܐ ܘ.ܢܿܦܙ. ܗܘܐ\n ܡܘܬܢܐ ܪܒܐ ܘܕܚܝܠܐ ܒܐܬܢܘܣܼ ܥܕܡܐ ܕܠܐ ܡܡܕܝܢ ܗܘܘ ܠܡܩܒܪ ܚܕ̈ܕܐ.܀܀ ܫܢܬ ܐܠܦܐ ܘܚܡܫܡܐܐ\n ܘܬܫܥܝܢ܆ ܡܝܬ ܐܪܛܚܫܫܟ. ܘܐܡܠܼܟ ܟܣܪܟܣܣ ܕܬܪܝܢܼ ܝܪ̈ܚܐ ܬܪ̈ܝܢ. ܘܒܬܪܗ ܣܘܓܕܝܐܢܘܣܼ ܝܪ̈ܚܐ\n ܫ̈ܒܥܐ. ܘܒܬܪܗ ܕܪܝܘܫܼ ܫܢ̈ܝܐ .ܝܛ..܀܀ ܫܢܬ ܐܠܦܐ ܘ.ܢܿܨܐ.܇ ܟܕ ܗܘܼܘ ܙܘ̈ܐ ܩ̈ܫܝܐ ܙܝ̈ܥܐܼ.\n ܐܟܐܠܐܢܟܐ ܕܠܘܬ ܠܐܩܪܘ ܐܬܬܙܝܥܬܼ ܘܗܘܼܬ ܓܙܪܬܐ.. ܘܦܠܛܘܢ ܐܬܝܠܕ.܀ ܫܢܬ ܐܠܦܐ ܘ.ܬܪ.܇ ܗܘܐ\n ܐܘܠܨܢܐ ܪܒܐ ܥܠ ܐܬܢ̈ܝܐ.܀܀ ܫܢܬ ܐܠܦܐ ܘܫܬܡܐܐ ܘܬܫܥܼ. ܡܝܼܬ ܕܪܝܘܫ. ܘܐܡܠܼܟ ܐܪܛܚܫܝܫܬ ܒܪܗܼ\n ܫܢ̈ܝܐ ܐܪ̈ܒܥܝܢ.. ܒܝ̈ܘܡܝ ܗܢܐ ܡܣܬܒܪܐ ܠܝ ܬܫܥܝܬܐ ܕܐܣܬܝܪ.܀܀ ܫܢܬ ܐܠܦܐ ܘܫܬܡܐܐ ܘܥܣܪܝܢ\n ܘܬܪܬܝܢ܆ ܗܘܐ ܩܪܒܐ ܕܩܐܪ̈ܟܕܘܢܝܐ ܘܕܐܦܪܝܩܝܢܘܣ.. ܕܝܘܓܢܣ ܩܘܢܝܩܘܣ ܡܬܝܕܥ.܀܀ ܫܢܬ ܐܠܦܐ\n ܘܫܬܡܐܐ ܘ.ܠܒ.܇ ܗܘܼܐ ܙܘܥܐ ܪܒܐ. ܘܐܠܝܩܐ ܘܒܘܪܐ ܡܕ̈ܝܢܬܐ ܕܒܦܠܘܦܐܢܣܘܣ ܐܬܒܠܥ ܒܐܪܥܐ.܀܀ ܫܢܬ\n ܐܠܦܐ ܘܫܬܡܐܐ ܘܐܪܒܥܝܢ ܘܬܪܬܝܢ܆ ܦܠܛܘܢ ܘܐܟܣܢܐܦܘܢ ܘܐܝܣܘܩܪܛܝܣ ܪܗܝܛܪܐ ܡܬܝܕܥܝܢ..\n ܘܐܠܟܣܢܕܪܘܣ ܕܡܢ ܦܪܘܣ ܒܗܢܐ ܙܒܢܐ ܐܝܬܘܗܝ.܀܀ ܫܢܬ ܐܠܦܐ ܘܬܡܐܐ ܘܫܬܝܢ ܘܬܪ̈ܬܝܢ ܠܐܒܪܗܡܼ.\n ܐܬܝܠܕ ܐܠܟܣܢܕܪܘܣ ܒܪ ܦܝܠܦܘܣ ܡܩܕܘܢܝܐ.܀܀ ܫܢܬ ܐܠܦܐ ܘܫܬܡܐܐ ܘܚܡܫܝܢ܆ ܡܼܝܬ ܐܪܛܚܫܝܫܬ.\n ܘܐܡܠܝܟ ܐܘܟܘܣܿ ܫܢ̈ܝܐ ܥܣܪ̈ܝܢ ܘܫ̈ܒܥ.܀܀ ܫܢܬ ܐܠܦܐ ܘ.ܣܿܥܓ.܇ ܡܝܬ ܦܠܛܘܢ.܀܀\n ܫܢܬ ܐܠܦܐ ܘ.ܣܿܥܘ.: ܡܝܬ ܐܘܟܘܣ. ܘܐܠܡܟ ܐܪܣܣܼ. ܫ̈ܢܝܐ ܐܪ̈ܒܥ.܀܀ ܫܢܬ ܐܠܦܐ ܘ.ܣܣܗ. ܐܬܟܒܫܬ\n ܐܓܝܦܛܘܣ ܡܢ ܐܘܟܘܣ ܡܠܟܐ ܕܦܪ̈ܣܝܐ.܀܀ ܫܢܬ ܐܠܦܐ ܘܫܬܡܐܐ ܘ.ܣܛ. ܥܩܪ ܐܘܟܘܣ ܠܨܕܘܢ.܀ ܡܬܝܕܥ\n ܐܝܐܕܘܣ ܪܒ ܟ̈ܗܢܐ ܕܝܗ̈ܘܕܝܐ.܀܀ ܫܢܬ ܐܠܦܐ ܘܫܬܡܐܐ ܘܬܡܢܝܢ܆ ܡܢܫܐ ܐܚܘܗܝ ܕܐܝܐܕܘܣ ܪܒ ܟ̈ܗܢܐ\n ܒܢܼܐ ܒܛܘܪܐ ܕܓܪܙܝܡ ܗܝܠܟܐ.܀ ܘܒܗܿ ܒܫܢܬܐ ܗܕܐܼ ܡܝܬ ܐܪܣܣ. ܘܐܡܠܟ ܥܠ ܦܪ̈ܣܝܐ ܕܪܝܘܫܿ ܫܢ̈ܝܐ\n ܫ̈ܬ.܀ ܘܒܗܿ ܟܕ ܒܗܿ ܒܫܢܬܐ ܗܕܐܼ. ܡܼܝܬ ܐܦ ܦܝܠܦܘܣ ܡܠܟܐ ܕܡ̈ܩܕܘܢܝܐ. ܘܐܡܠܟ ܒܬܪܗ ܥܠ\n ܡܩܕܘܢܝܐܼ. ܐܠܟܣܢܕܪܘܣ ܒܪܗܼ ܫܢ̈ܝܐ ܬܪ̈ܬܥܣܪܐ ܘܝܪ̈ܚܐ ܐܫ̈ܬܐ.܀܀ ܫܢܬ ܐܠܦܐ ܘ.ܣܿܦܐ.: ܢܦܼܩ\n ܐܠܟܣܢܕܪܘܣ ܠܡܗܠܟܘ ܒܐܪܥܐܼ ܘܕܢܟܒܘܫ ܥܡ̈ܡܐ ܘܡ̈ܠܟܘܬܐ.܀", "ܡܢ ܬܫܥܝܬܐ ܕܥܠ ܐܠܟܣܢܕܪܘܣ.܀ ܟܕ ܕܝܢ ܨܼܒܐ ܕܢܦܘܩ ܘܢܗܠܟ ܒܐܪܥܐܼ. ܩܡ ܘܢܕܪ\n ܢܕܪܐ ܘܐܡܼܪ܆ ܕܐܢ ܢܐܬܐ ܡܫܝܚܐ ܒܪܗ ܕܐܠܗܐ ܒܝ̈ܘܡܬܝܼ ܐܣܓܘܕ ܠܗܼ. ܐܢܐܿ ܘܟܠܗܘܢ ܚܝ̈ܠܘܬܝ\n ܘܢܦܠܚܝܘܗܼܝ. ܘܐܠܐ ܢܐܬܐ ܒܝ̈ܘܡܬܝ ܟܠܝܠܐ ܗܢܐ ܕܒܪܝܫܝ ܘܟܘܪܣܝܐ ܗܢܐ ܕܡܠܟܘܬܝܼ. ܢܗܘܘܢ ܠܗ\n ܠܐܝܩܪܗ ܐܡܬܝ ܕܢܐܬܐ. ܘܗܠܝܢ ܬܡܢ̈ܝܢ ܠܝܛܪ̈ܝܢ ܕܗܒܐܼ. ܢܗܘܘܢ ܠܗ ܠܒ̈ܣܡܐ ܘܠܢܗܝܪ̈ܐ\n ܘܠܩܘܪ̈ܒܢܐ ܡܐ ܕܐܿܬܐ. ܘܩܡ ܕܒܪ ܥܡܗ ܬܠܬܡܐܐ ܘܥܣܪܝܢ ܘܐܪ̈ܒܥܐ ܐܠܦ̈ܝܢ ܚܝܠܐܼ ܘܐܙܠ ܠܡܨܪܝܢ܆\n ܘ ܐܘ̈ܡܢܐ. ܘܩܛܥ ܘܥܒܼܪ ܬܪܥܣܪ ܝܘ̈ܡܝܢ. ܘܐܫܟܚ ܦܩܥܬܐ ܕܚܕܪܐ ܗܠܝܢ. ܘ ܬܪܥܣܪ ܡ̈ܝܠܝܢ. ܘܠܗܿܘ\n ܝܡܐ ܡܝܬܐ ܘܠܐ ܐܫܟܚ ܕܢܐܙܠܘܢ ܬܘܒܼ. ܡܛܠ ܕܚܙܘ ܕܗܿܢܘܢ ܕܩܪܒܘ ܨܝܕ ܝܡܐ ܡܝܬܼܐ\n ܡܝܬ ܗܘܘ. ܘܣܠܼܩ ܐܙܠܼ ܒܗܿܝ ܦܩܥܬܐ ܐܝܟ ܕܟܬܝܒ ܒܬܫܥܝܬܐܼ ܥܕܡܐ ܠܡܥܪ̈ܒܝ ܫܡܫܐ. ܘܚܼܙܘ ܫܡܫܐ\n ܕܥܼܠܘ ܒܫܡܝܐ. ܘܐܝܟ ܐܣܦܝܪ̈ܐ ܕܢܘܪܐ ܢܬܪ̈ܢ ܗܘ̈ܝ ܡܢܗ ܒܗܿܘ ܥܕܡܐ. ܘܟܠܗܘܢ ܒܢ̈ܝ ܐܬܪܐ ܗܿܘ.\n ܘܚ̈ܝܘܬܐ ܘܦܪ̈ܚܬܐܼ ܥܪ̈ܩܢ ܗܘ̈ܝ ܠܡܥܪ̈ܐ. ܘܩܡ ܬܘܒ ܐܠܟܣܢܕܪܘܣ ܘܟܠܗ ܚܝܠܗܼ. ܘܐܬܦܢܝ ܕܢܐܙܠ\n ܠܡܕܢܚܐ. ܘܥܒܪ ܒܐܬܪ̈ܘܬܐ ܣܓܝ̈ܐܐܼ. ܥܕܡܐ ܠܐܬܪܐ ܕܐܝܬܘܗܝ ܗܘܐ ܒܝܢܬ ܡ̈ܟܠܘܬܐ ܕܪ̈ܗܘܡܝܐ\n ܘܕܦܘܪ̈ܣܝܐ. ܘܠܕܒܝܬ ܓܘܓ. ܫܕܪ ܕܝܢ ܐܠܟܣܢܕܪܘܣ ܐܝ̈ܙܓܕܐ ܕܢܐܡܪܘܢ܇ ܕܡܿܠܟܐ ܕܝܘ̈ܢܝܐ ܥܿܒܪ\n ܘܠܐ ܫܿܒܐ. ܘܠܐ ܡܿܚܪܒ. ܟܠܢܫ ܒܫܒܝܢܐ ܢܬܒ. ܘܒܠܚܘܕ ܣ̈ܒܐ ܥܬ̈ܝܩܐ ܕܐܝܬ ܒܗ ܒܐܬܪܐ ܢܿܐܬܘܢ\n ܨܝܕܝ. ܕܒܿܥܐ ܐܢܐ ܐܫܐܠ ܐܿܢܘܢ ܡܠܬܐ. ܘܟܕ ܐܬܘ ܐܡܼܪ ܠܗܘܢܼ. ܕܡܢܘ ܐܬܪܐ ܗܢܐ. ܐܡܿܪܝܢ ܠܗܼ\n ܕܕܪܝܘܫ ܡܠܟܐ ܕܦܪܣ. ܐܿܡܪ ܠܗܘܢܼ. ܘܗܢܐ ܛܘܪܐ ܪܒܐ ܘܥܫܝܢܐܼ. ܡܢܐ ܩܪܝܢ ܐܢܬܘܢ ܠܗ. ܐܡܿܪܝܢ\n ܠܗܼ. ܗܢܐ ܬܚܘܡܐ ܐܝܬܘܗܝ ܗܘܐ ܕܣܡܗ ܐܠܗܐܼ ܒܝܬ ܠܢ ܘܠܗܠܝܢ ܥܡ̈ܡܐ ܕܠܗܿܘ ܓܒܗ. ܘܐܙܿܠ ܗܟܢܐ\n ܥܕܡܐ ܠܗܢܕܘ ܓܘܝܬܐ. ܘܥܡ̈ܡܐ ܗܠܝܢ ܕܐܝܬ ܗܪܟܐܼ ܚܪ̈ܫܐ ܐܢܘܢ ܡܢ ܗܘ ܓܒܗ. ܘܡܐ ܕܒܿܥܝܢ ܕܢܦܩܘܢ\n ܠܩܪܒܐܼ. ܡܩܝܡܝܢ ܐܢܬܬܐ ܕܒܛܢܐ ܠܘܩܒܠ ܢܘܪܐ. ܥܕܡܐ ܕܢܦܿܩ ܥܘܠܗܿ. ܘܥܒܕܝܢ ܥܠܘܗܝ ܚܪ̈ܫܐ\n ܘܛܡܫܝܢ ܙܝܢܗܘܢ. ܘܗܘܐ ܚܕ ܡܢܗܘܢ ܡܬܚܙܐ ܐܝܟ ܡ̈ܬܝܢ ܦܪ̈ܫܢ. ܘܩ̈ܠܝܗܘܢ ܐܝܟ ܝܪܘܪ̈ܐ. ܐܿܡܪ\n ܠܗܘܢ ܐܠܟܣܢܕܘܣܼ. ܢܦܝܩ ܠܗܘܢ ܒܝܘ̈ܡܬܟܘܢ. ܐܿܡܪܝܢ ܠܗܼ. ܒܛܘܪܐ ܗܢܐ ܐܝܬ ܬܘܪܥܬܐ ܐܝܟ ܥܣܪ̈\n ܐܡ̈ܝܢ. ܘܡܢܗܿ ܢܦܩܝܢ ܒܙܒܢ ܙܒܢ. ܗܠܝܢ ܚ̈ܣܢܐ ܕܦܘܪ̈ܣܝܐ ܕܚܿܙܐ ܐܢܬܼ ܗܼܢܘܢ ܐܚܪܒܘ ܐܢܘܢ.\n ܘܐܿܡܪ ܠܗܘܢܼ. ܘܡܘܢ ܐܝܬܘܗܝ ܫܡܐ ܕܡܠܟܝ̈ܗܘܢ. ܐܿܡܪܝܢ ܠܗܼ. ܓܘܓ. ܘܡܓܘܓ.\n ܘܓܝܓ. ܘܬܿܡܪܬ ܘܬܡܿܪܬܢ. ܘܠܗܠ ܡܢܗܘܢܼ ܕܒܝܬ ܐܡܿܙܪܬ. ܘܠܗܠ ܡܢܗܘܢܼ ܕܒܝܬ ܟܠܒܒܪܢܫ. ܘܠܗܠ\n ܡܢܗܘܢܼ ܕܒܝܬ ܡܚܢ̈ܝ. ܘܠܗܠ ܡܢܗܘܢܼ ܠܝܬ ܒܪܢܫ. ܐܠܐ ܡܕܒܪܐ ܚܪܒܐܼ ܘܛܘܪ̈ܐ ܪܘܪ̈ܒܐ ܘܬܢ̈ܝܢܝܐ\n ܘܚܝ̈ܘܬܐ. ܘܠܗܠ ܡܢܗܘܢ ܦܪܕܝܣܗ ܕܐܠܗܐ. ܡܢ ܪܘܚܩܐ ܒܐܬܪܐ ܪܡܐܼ. ܐܝܟ ܒܝܬ ܐܪܥܐ ܠܫܡܝܐ ܕܿܡܐ\n ܕܡܬܚܙܐ ܕܣܝܡ. ܘܒܠܠܝܐ ܘܒܐܝܡܡܐ ܢܘܗܪܐ ܡܬܙܐ ܡܢ ܬܡܘܢ ܠܪܘܚܩܐ. ܐܿܡܪ ܠܗܘܢ: ܘܗܠܝܢ\n ܢܗܪ̈ܘܬܐܼ. ܦܪܬ ܘܕܩܠܬ ܘܦܫܘܢ ܘܓܝܚܘܢܼ. ܐܝܟܢܐ ܐܡܼܪ ܟܬܒܐ ܕܢܦܩܝܢ ܡܢ ܬܡܢ. ܐܡܿܪܝܢ ܠܗܼ.\n ܐܦܼܩ ܡܪܝܐ ܢܗܪ̈ܘܬܐ ܡܢ ܦܪܕܝܣܐ. ܘܕܠܐ ܢܐܙܠܘܢ ܒܢܝ̈ܢܫܐ ܥܠܝܗܘܢܼ ܘܢܥܠܘܢ ܠܦܪܕܝܣܐ. ܦܩܼܕ\n ܠܗܘܢ ܐܠܗܐ ܠܗܠܝܢ ܢܗܪ̈ܘܬܐܼ. ܕܢܚܬܘܢ ܘܢܐܙܠܘܢ ܒܓܘ ܐܪܥܐ ܡܣܝ̈ܘܢܐ ܣ̈ܓܝܐܐܼ. ܘܟܢ ܢܐܙܠܘܢ\n ܘܢܕܝܩܘܢ ܘܢܬܚܙܘܢ ܠܒܪ ܒܐܬܪ̈ܘܬܐ ܕܪܚܝܩܝܢ ܚܕ ܡܢ ܚܕ.. ܘܟܕ ܫܡܼܥ ܡܢܗܘܢ ܐܠܟܣܢܕܪܘܣ\n ܣܓܝ̈ܐܬܐܼ ܫܪܐ ܐܢܘܢ ܕܢܐܙܠܘܢ. ܘܦܩܕ ܗܘܐ ܠܟܠܗܘܢ ܐܘ̈ܡܢܐ ܗܿܢܘܢ ܕܐܝܬܝ ܡܢ ܡܨܪܝܢ܆ ܘܥܒܼܕ\n ܬܪܥܐ ܪܒܐ ܕܦܪܙܠܐ: ܒܗܿ ܒܗܿܝ ܬܘܪܥܬܐ ܕܐܝܬ ܒܛܘܪܐ ܗܿܘ. ܘܫܥܘܗܝ ܒܦܪܙܠܐ. ܘܩܼܒܥܘܗܝ\n ܒܡ̈ܘܟܠܐ. ܣ̈ܒܐ ܕܝܢ ܗܿܢܘܢ ܕܐܙܠܘ ܡܢ ܨܝܕܘܗܝ ܐܙܠܘ ܨܝܕ ܕܪܝܘܫܼ ܘܐܡܪܘ ܠܗ.. ܘܫܕܪ ܘܟܢܫ\n ܬܡ̈ܢܝܢ ܘܬܪ̈ܝܢ ܡ̈ܠܟܝܢܼ ܘܚܝ̈ܠܘܬܗܘܢ܆ ܘܐܬܘ ܥܠܘܗܝ.. ܘܟܕ ܕܡܝܟ [ܗܘܐ ܥܕܡܡܐ ܠܥـ]ـܕܢܐ\n ܕܛܗܪܐ ܘܡܬܬܢܝܚܼ. ܗܼܘ ܘܟܠܗܘܢ ܚܝ̈ܠܘܬܗܼ. ܩܪܒ ܨܝـ[ـܕܘܗܝ ܒܪ]ܗ ܕܐܠܗܐܼ ܘܐܥܝܪܗ. ܘܐܡܼܪ\n ܠܗܼ. ܡܘܢ ܕܡܝܟ ܐܢܬ. ܗܼܘ ܕܝܢ ܕܚܼܠ ܣܓܝ. ܘܐܡܼܪ ܠܗܼ. ܡܘܢ ܨܿܒܐ ܐܢܬܼ ܡܪܝ. ܐܿܡܪ ܠܗܼ. ܐܢܐ\n ܐܢܐ ܡܪܝܐ ܕܢܕܼܪܬ ܠܝ ܢܕܪܐܿ. ܘܢܦܼܩܬ ܥܠܝ ܫܡܝ. ܘܗܫܐ ܡ̈ܠܟܐ ܘܚܝܠܘ̈ܬܗܘܢ ܐܬܿܝܢ ܥܠܝܟ. ܐܠܐ\n ܡܐ ܕܐܬܼܘ: ܩܪܝܢܝܼ ܘܐܢܐ ܐܿܬܐ ܐܢܐ ܠܥܘܕܪܢܟ. ܗܼܘ ܕܝܢ ܩܡ ܘܐܥܝܪ ܐܢܘܢ\n ܠܪ̈ܘܪܒܢܘܗܝ. ܘܐܡܼܪ ܠܗܘܢܼ. ܕܗܢܐ ܥܕܢܐ ܐܬܚܙܝ ܠܝ ܡܪܝܐܼ. ܘܐܼܡܪ ܠܝ. ܕܗܐ ܡ̈ܠܟܐ\n ܘܚܝ̈ܠܘܬܗܘܢ ܐܿܬܝܢ ܥܠܝܟ. ܐܠܐ ܩܪܝܢܝܼ ܘܐܢܐ ܐܿܬܐ ܐܢܐ ܠܥܘܕܪܢܟ. ܕܐܢܐ ܐܢܐ ܡܪܝܐ ܕܢܕܼܪܬ ܠܝ\n ܢܕܪܐ. ܘܢܦܼܩܬ ܥܠܝ ܫܡܝ. ܐܠܐ ܢܿܣܼܩ ܠܪܝܫ ܛܘܪܐ ܗܢܐܼ ܘܢܿܚܙܐ. ܘܣܠܼܩ ܐܢ̈ܫܐ ܡܢܗܘܢܼ. ܘܚܙܘ\n ܐܪܥܐ ܗܿܝ ܟܠܗܿ ܟܕ ܡܚܦܝܐ ܒܚܝ̈ܠܘܬܐ. ܘܢܚܬܘ ܡܣܪܗܒܐܝܬܼ. ܘܐܡܪܘ: ܡܢܐ ܥܒܕܝܢܢ. ܐܪܥܐ ܟܠܗܿ\n ܡܚܦܝܐ ܒܚܝ̈ܠܘܬܐ ܕܐܬܝܢ ܥܠܝܢ. ܩܡ ܕܝܢ ܐܠܟܣܢܕܪܘܣܼ ܘܦܼܩܕ ܠܟܠܗܘܢ ܚܝ̈ܠܘܬܗ ܕܢܣܝܡܘܢ ܒ̈ܣܡܐ\n ܠܡܪܝܐ ܕܐܬܚܙܝ ܠܗܼ ܘܢܩܪܘܢܝܗܝ. ܐܡܼܪ ܓܝܪ ܐܠܟܣܢܕܘܣܼ. ܢܿܐܬܐ ܡܪܝܐܼ ܘܢܿܫܟܚܝܗܿ ܠܡܫܪܝܬܐ\n ܠܟܗܿ ܐܝܟ ܕܒܣܝܡ ܪܝܚܗܿ. ܘܣܡ ܐܠܟܣܢܕܪܘܣ ܬܓܐ ܘܠܒܘܫܐ ܘܡܠܟܘܬܗ ܥܠ ܐܪܥܐܼ. ܘܐܼܡܪ. ܐܠܗܐܼ\n ܕܝܠܟ ܗܝ ܡܠܟܘܬܐ ܘܕܝܠܟ ܐܪܥܐܼ. ܘܐܼܡܪ. ܐܠܗܐܼ ܕܝܠܟ ܗܝ ܡܠܟܘܬܐ ܘܕܝܠܟ ܗܝ ܙܟܘܬܐܼ ܬܐ\n ܠܥܘܕܪܢܢ. ܘܥܕ ܗܼܢܘܢ ܩܝܡܝܢ܆ ܚܝ̈ܠܘܬܐ ܚܕܪܘ ܐܢܘܢ ܡܢ ܟܠ ܓܒ̈ܝܢ. ܩܼܥܐ ܕܝܢ ܐܠܟܣܢܕܘܣ\n ܘܚܝ̈ܠܘܬܗ: ܕܡܪܝܐ ܗܘ ܩܪܒܐܼ ܘܙܟܘܬܐ. ܘܬܘܒ ܩܥܘ ܘܐܡܪܘ ܡܪܝܐܼ ܬܐ ܠܥܘܕܪܢܢ. ܘܐܠܟܣܢܕܘܣ\n ܐܼܡܪ. ܡܪܝܐ ܕܐܬܚܙܝ ܠܝ ܘܐܡܼܪ ܠܝܼ. ܕܩܪܘܢܝܼ ܘܐܢܐ ܐܿܬܐ ܠܥܘܕܪܢܟܘܢܼ. ܬܐ ܠܥܘܕܪܢܢ ܒܫܥܬܐ\n ܗܕܐ.. ܗܝܕܝܢ ܚܙܘܗܝ ܟܕ ܐܬܐ ܥܠ ܡܪܟܒܬܐ ܕܟܪ̈ܘܒܐܼ. ܘܟܢܫܐ ܕܡ̈ܠܐܟܐ ܡܢ ܝܡܝܢܗ ܘܡܢ ܣܡܠܗ.\n ܘܗܼܘܐ ܩܪܒܐ ܪܒܐ. ܘܩܼܪܒ ܡܪܝܐ ܨܝܕ ܐܠܟܣܢܕܪܣ. ܘܐܼܡܪ ܠܗܼ ܠܐ ܬܕܚܠ. ܗܐ ܥܡܟ ܐܢܐ. ܘܐܿܙܠ\n ܗܘܐ ܩܠܗ ܕܡܪܝܐ ܟܕ ܥܪܡ ܥܡ ܚܝܠܘܬܐ ܒܝܢܬ ܛܘܪ̈ܐ. ܘܩܼܿܛܠ ܡܢܗܘܢ ܕܒܝܬ ܐܠܟܣܢܕܣ ܫ̈ܬܝܢ\n ܘܬܪ̈ܝܢ ܡ̈ܠܟܐ ܘܚܝܠܘ̈ܬܗܘܢ. ܘܠܡܠܟܐ ܗܿܘ ܕܦܪܣܼ ܕܗܼܘ ܟܿܢܫ ܐܢܘܢܼ. ܐܚܕܘܗܝ ܟܕ ܚܝ. ܘܒܼܥܐ\n ܐܠܟܣܕܪܣ ܕܢܩܛܠܝܘܗܝ. ܐܡܼܪ ܠܗܼ. ܕܡܢܐ ܝܬܪ ܐܢܬ ܕܩܿܛܠ ܐܢܬ ܠܝ. ܕܗܒܐ ܘܐܣܡܐ ܘܟܠ ܕܐܝܬ\n ܡܠܟܘܬܝ ܣܒ ܠܟ. ܘܡܫܥܒܕ ܐܢܐ ܠܟ ܠܦܪܣ ܚܡܫܥܣܪ̈ܐ ܫܢ̈ܝܢ. ܘܩܡ ܢܚܼܬ ܘܐܦ ܟܒܼܫ\n ܐܪܥܐ ܕܦܪܣ. ܘܢܚܼܬ ܠܗܢܕܘ. ܘܡܢ ܒܬܪܟܝܢ ܥܒܼܕ ܐܠܟܣܢܕܪܣ ܘܕܘܪܝܫ ܘܫܒܘܪ ܒܝܢܬܗܘܢ. ܕܟܠܚܕ\n ܡܢܗܘ̤ܼ. ܫ̈ܬܐ ܐܠܦܝ̈ܢ ܢܛܘܪ̈ܐ ܡܩܝܡ ܥܠ ܬܪܥܐ ܗܿܘ ܕܥܒܼܕ ܐܠܟܣܢܕܪܣ ܒܐܦ̈ܝܗܘܢ ܕܒܝܬ ܓܘܓ.\n ܘܡܢ ܒܬܪ ܚܡܫܥܣܪ̈ܐ ܫܢ̈ܝܢ܆ ܬܗܘܐ ܐܬܘܪ ܡܪܬܐ ܕܢܦܫܗܿ. ܘܗܦܟ ܐܬܼܐ ܠܐܪܥܗ ܒܙܟܘܬܐ ܪܒܬܐ.\n ܘܐܙܠܼ ܨܠܝ ܒܐܘܪܫܠܡ. ܘܫܿܠܡ ܢܕܪ̈ܘܗܝ܆ ܟܕ ܡܘܕܐ ܠܡܪܝܐ ܗܿܘ ܕܢܦܼܩ ܥܠ ܫܡܗ: ܘܝܗܼܒ ܠܗ ܟܠܗܿ\n ܗܕܐ ܙܟܘܬܐ. ܘܢܦܼܩ ܡܢ ܬܡܘܢܼ. ܘܐܙܠܼ ܝܬܒ ܒܐܠܟܣܢܕܪܝܐ ܥܠ ܡܠܟܘܬܗ.", "ܫܢܬ ܐܠܦܐ ܘܫ̈ܬܡܐܐ ܘܬܡ̈ܢܝܢ ܘܚܕܐܼ. ܟܒܼܫ ܐܠܟܣܢܕܣ ܠܐܝܠܘܪ̈ܝܐ ܘܠܬܪ̈ܩܝܐ.\n ܘܠܬܒܐܣ ܥܩܼܪ ܘܚܪܒ ܠܥܡܗܿ. ܘܥܠ ܦܪ̈ܣܐ ܐܬܓܒܪ. ܘܠܣܪܕܐܝܣ ܐܚܕ. ܘܙܟܼܐ ܠܐܣܛܪ̈ܛܝܓܐ ܕܡܠܟܐ ܥܠ\n ܩܪܐܢܝܩܘܣ ܢܗܪܐ܀܀ ܫܢܬ ܐܠܦܐ ܘܫܬܡܐܐ ܘܬܡ̈ܢܝܢ ܘܬܠܬܼ. ܟܒܼܫ ܐܠܟܣܢܕܪܣ ܠܨܘܪܼ. ܘܠܡܕ̈ܝܢܬܐ\n ܕܝܗ̈ܘܕܝܐ ܥܩܪ. ܘܟܕ ܐܬܩܒܠ ܡܢ ܝܗܘܕ̈ܝܐ ܘܕܒܚ ܠܐܠܗܐܼ. ܝܩܪ ܠܐܢܕܪܝܡܟܣ ܟܗܢܐܼ. ܘܥܠ ܕܘ̈ܟܝܬܐ\n ܐܩܝܡܗ. ܘܟܕ ܩܛܠܘܗܝ ܠܗܢܐ ܐܝܠܝܢ ܕܥܡܿܪܝܢ ܒܡܪܝܢܼ [ܐܬܐ ܐܠܟܣܢܕܪܣ ܡܢ] ܐܓܝܦܛܣܼ ܘܠܡܕܝܢܬܐ\n ܢܣܒܼ. ܘܐܘܬܒ ܒܗܿ ܡܩ̈ܕܘܢܝܐ. [܀ ܫܢܬ ܐܠܦܐ ܘ.ܣܿܦܘ.] ܡܚܘ ܩܪܒܐ ܪܒܐ ܕܘܪܝܫ ܘܐܠܟܣܢܕܘܣ . .\n . ܣܘܦܘܠܣ . . . . . ܘܐܙܕܟܝ ܕܪܝܘܫ ܕܪܣ.܀ ܘܒܗܿ ܒܫܢܬܐ ܗܕܐ. ܒܢܼܐ ܐܠܟܣܢܕܪܣ ܠܐܠܟܣܢܕܪܝܐ\n ܒܐܪܥܐ ܕܡܨܪܝܢ.. ܒܗܢܐ ܙܒܢܐ ܡܬܝܕܥܝܢ܆ ܐܢܐܟܣܝܡܢܘܣ ܘܐܦܝܩܘܪܣ ܘܐܪܣܛܛܠܝܣ.܀܀ ܫܢܬ ܐܠܦܐ\n ܘܬܡܐܐ ܘܬܡ̈ܢܝܢ ܘܬܫܥܼ. ܐܠܟܣܢܕܪܣ ܠܗܘܪ̈ܝܩܢܝܐ ܘܠܐܡܪ̈ܕܘ ܐܚܕ. ܘܟܕ ܣܠܼܩ ܠܐܡܘܢܐܘܣ ܒܢܼܐ\n ܠܦܐܪܛܐܢܝܘܢ.܀܀ ܫܢܬ ܐܠܦܐ ܘܫܬܡܐܐ ܘܬܫܥܝܢ܆ ܐܠܟܣܢܕܪܣ ܠܐܪܢܣ ܫܩܝܦܐ ܐܚܕ.\n ܘܠܗܢܕܘܣ ܢܗܪܐ ܥܒܼܪ.܀܀ ܫܢܬ ܐܠܦܐ ܘܫܬܡܐܐ ܘܬܫ̈ܥܝܢ ܘܚܪܐܼ. ܥܒܼܕ ܐܠܟܣܢܕܣ ܘܦܘܠ ܡܠܟܐ\n ܕܗ̈ܢܕܘܝܐ ܩܪܒܐ܇ ܘܐܬܩܼܛܠ ܦܘܠ ܘܗܢܕܘ ܟܠܗܿ ܐܬܟܒܫܬ.܀܀ ܫܢܬ ܐܠܦܐ ܘ.ܬܪܨܒ. ܠܐܒܪܗܡܼ. ܡܝܬ\n ܐܠܟܣܢܕܪܣܼ ܒܪ ܬܠܬܝܢ ܘܬܪ̈ܬܝܢ ܫܢ̈ܝܢ ܒܒܝܠ. ܘܒܬܪܗ ܐܬܦܠܓܬ ܡܠܟܘܬܐ ܠܣ̈ܓܝܐܐ.", "ܙܒܢܐ ܕܦ̈ܛܠܡܐܝܐ. ܘܐܦ ܡܢܝܢܐ ܕܐܠܟܣܢܕܪܣ ܡܢ ܗܪܟܐ ܡܢܐܼ. ܡܢ ܫܢܬ ܩܕܡܝܬܐ\n ܕܒܗܿ ܐܡܠܟ ܦܝܠܦܘܣ ܐܚܘܗܝ ܥܠ ܡܩܕ̈ܘܢܝܐ.܀ ܥܠ ܡܩܕ̈ܘܢܝܐ ܐܡܼܠܟ ܦܝܠܦܣܼ ܫܢ̈ܝܐ ܫܒ̈ܥ. ܘܥܠ\n ܐܓܦܛܘܣ ܦܛܠܡܐܘܣܼ ܫܢ̈ܝܐ .ܡ.. ܥܠ ܠܘܕ̈ܝܐ ܘܥܠ ܗܠܣܦܢܛܘܣ ܐܡܠܟ ܠܘܣܝܡܐܟܘܣ. ܥܠ ܐܣܝܐ ܘܥܠ\n ܣܘܪܝܐ ܐܡܠܟ ܐܢܛܝܓܘܢܘܣ.܀܀ ܫܢܬ ܐܠܦܐ ܘܫܬܡܐܐ ܘܬܫ̈ܥܝܢ ܘܫ̈ܬܼ. ܥܒܪ ܒܢܟܠܐ ܘܒܛܘܥܝܝ ܘܐܚܕ\n ܠܐܘܪܫܠܡܼ. ܘܠܡܕܗܝܢܬܐ ܕܝܗ̈ܘܕܝܐܼ ܦܛܠܡܐܘܣ ܡܠܟܐ ܕܡܨܪܝܢ. ܘܠܣ̈ܓܝܐܐ ܡܢܗܘܢ ܫܒܼܐܼ. ܘܒܡܨܪܝܢ\n ܐܘܬܒ ܐܢܘܢ.. ܡܬܝܕܥ ܚܘܢܝܐ ܪܒ ܟ̈ܗܢܐ.܀܀ ܫܢܬ ܐܠܦܐ ܘܫܒܥܡܐܐܼ. ܐܬܒܢܝܬ ܐܢܛܚܟܝܐ ܥܠ ܓܢܒ\n ܐܘܪܢܛܐ ܢܗܪܐ. ܡܢ ܐܢܛܝܓܘܢܐ ܡܠܟܐ ܕܣܘܪܝܐ.܀܀ ܫܢܬ ܐܠܦܐ ܘܫܒܥܡܐܐ ܘܚܕܐܼ. ܥܠ ܣܘܪܝܐ ܘܥܠ\n ܒܒܝܠ ܘܐܬܪ̈ܘܬܐ ܥ̈ܠܝܐܿ ܐܡܠܟ ܩܕܡܝܐ ܣܠܘܩܣ ܢܝܩܛܘܪܼ. ܫܢ̈ܝܐ ܬܠ̈ܬܝܢ ܘܬܪ̈ܬܝܢ.܀܀ ܫܢܬ ܐܠܦܐ\n ܘܫܒܥ ܡܐܐ ܘܚܡܫܼ. ܟܬܒܐ ܥܒܪܝܐ ܕܡ̈ܩܒܝܐ ܠܡܠܟܘܬܐ ܕܝ̈ܘܢܝܐ ܡܢ ܫܢܬ ܗܕܐ ܡܿܢܐ ܫܢ̈ܝܐ: ܡܢ\n ܐܝܠܝܢ ܕܒܟܬܒܐ ܐܠܗܝܐ ܠܘܬܗܘܢ ܣܝ̈ܡܢ. ܘܐܘܪ̈ܗܝܐ ܡܿܢܝܢ ܠܙܒܢܐܼ. ܡܢ ܫܢܬ ܐܠܦܐ ܘܫܒ̈ܥܡܐܐ\n ܘܫ̈ܬ.܀܀ ܫܢܬ ܐܠܦܐ ܘܫܒܥܡܐܐ ܘ.ܚ.: ܠܘܣܝܡܐܟܝܐ ܕܒܬܪܩܐ ܡܕܝܢܬܐ ܐܬܒܼܢܝܬ.܀ ܘܒܗܿ ܒܫܢܬܐ\n ܐܬܟܒܫܬ ܩܦܪܘܣ ܡܢ ܦܛܠܡܝܘܣ.. ܬܐܕܘܪܣ ܗܿܘ ܕܠܐ ܐܠܗ ܡܬܝܕܥ ܗܘܐ.܀܀ ܫܢܬ ܐܠܦܐ\n ܘܫܒܥܡܐܐ ܘܬܪܬܥܣܪܐܼ. ܒܢܼܐ ܣܠܘܩܘܣ ܡܕ̈ܝܢܬܐ ܗܠܝܢ. ܐܢܛܝܟܝܐ. ܘܠܕܝܩܝܐ. ܘܣܠܘܩܝܐ. ܘܐܦܡܝܐ.\n ܘܐܘܪܗܝ. ܘܚܠܒ. ܘܐܡܕ ܒܼܢܐ ܩܠܝܠ ܘܠܦܠܐܘܣ.܀܀ ܫܢܬ ܐܠܦܐ ܘ.ܬܫܝܘ.: ܟܒܫܗܿ ܣܠܘܩܣ ܠܒܒܝܠ.܀܀\n ܫܢܬ ܐܠܦܐ ܘܫܒ̈ܥܡܐܐ ܘܥܣܪ̈ܝܢ܆ ܥܩܪܗܿ ܕܡܛܪܝܘܣ ܡܠܟܐ ܕܐܣܝܐ ܠܡܕܝܢܬܐ ܕܫܡܪ̈ܝܐܼ ܘܫܒܼܐ\n ܠܥܡܗܿ.. ܡܬܝܕܥ ܚܘܢܝܐ ܪܒ ܟ̈ܗܢܐ ܕܝܗܘܕ̈ܝܐ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ܆ ܣܠܘܩܣ ܡܠܟܐ\n ܕܣܘܪܝܐܼ. ܒܣܩܠܝܐ ܠܕܡܛܪܝܣ ܡܠܟܐ ܕܐܣܝܐ ܐܚܕ: ܕܐܬܼܐ ܡܛܠ ܩܨܡܐ ܠܬܡܢ. ܘܩܛܠܗ ܘܐܚܕ\n ܡܠܟܘܬܗ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ ܘܬܪ̈ܬܝܢ܆ ܡܝܬ ܦܛܠܡܐܘܣ. ܘܐܡܠܟ ܥܠ ܐܓܝܦܛܣ ܚܠܦܘܗܝ܆\n ܦܛܠܡܐܘܣ ܦܝܠܕܠܦܘܣܿ ܫܢܗܝܐ ܬܠ̈ܬܝܢ ܘܬܡ̈ܢܐ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ ܘܫܬܼ. ܡܝܬ\n ܣܠܘܩܘܣܼ. ܘܐܡܠܟ ܥܠ ܣܘܪܝܐ ܚܠܦܘܗܝܼ ܐܢܛܝܟܣ ܣܘܛܪܼ ܫܢ̈ܝܐ .ܝܛ.܀܀ ܫܢܬ ܐܠܦܐ ܘܫܒܥܡܐܐ\n ܘܬܠܬܝܢ ܘܫܒܥܼ. ܐܬܦܫܩܘ ܟ̈ܬܒܐ ܒܦܐܪܘ ܓܙܪܬܐ ܠܫܒܥܝܢ ܝܘ̈ܡܝܢ. ܦܛܠܡܐܘܣ ܦܝܠܕܠܦܘܣܼ. ܡܛܠ\n ܕܓܒܪܐ ܗܘܐ ܪܚܡ ܫܦܝܪ̈ܬܐ: ܦܝܠܕܠܦܘܣ ܕܝܢ ܪܚܡ ܫܦܝܪ̈ܬܐ ܡܬܦܫܩ. ܗܢܐ ܓܝܪ ܟܕ ܫܼܡܥ ܥܠ ܟ̈ܬܒܐ\n ܕܝܗܘܕ̈ܝܐܼ [ܫܕܪ] ܠܟܠܗܘܢ ܪ̈ܝܫܢܝܗܘܢܼ. ܘܒܥܼܐ ܡܢܗܘܢ ܕܢܦܿܫܩܘܢ ܐܢܘܢ ܠܗ. ܡܢ ܠܫܢܐ ܝܗܘܕܝܐ\n ܠܝܘܢܝܐ. ܘܡܛܠ ܗܕܐ ܠܝܗ̈ܘܕܝܐ ܫܒ̈ܝܐ ܕܒܐܓܦܛܘܣ ܒܢ̈ܝ ܚܝܪ̈ܐ ܫܒܼܩ. ܘܥܡ ܡ̈ܐܢܐ ܕܡܠܟܘܬܐ\n ܕܒܐܘܪܫܠܡܿ. ܠܐܠܥܙܪ ܪܒ ܟ̈ܗܢܐ ܘܣܘܬܢܣ ܫܕܪ. ܘܟ̈ܬܒܐ ܕܝܗ̈ܘܕܝܐ ܡܢ ܠܫܢܐ ܥܒܪܝܐ ܠܕܝ̈ܘܝܢܐ\n ܕܢܬܦܫܩܘܢ ܐܬܚܦܛ. ܘܒܒܠܝܐܬܩܐ ܕܐܬܬܩܢܬ ܠܗ ܬܡܢ ܒܐܠܟܣܢܕܪܝܐ (ܣܡ ܐܢܘܢ).܀܀ ܫܢܬ ܐܠܦܐ ܘܫܒ̈ܥܡܐܐ ܘܐܪ̈ܒܥܝܢ ܘܚܡܫܼ. ܐܬܛܒܼܥ ܙܘ̈ܙܐ ܕܣܐܡܐ ܒܪܗܘܡܐ܇ ܡܢ ܗܪܟܐ ܗܘܬ\n ܡܘܥܝܬܐ ܒܝܫܬܐ ܥܠ ܥܠܡܐ. ܡܢ ܗܪܟܐ ܡܒܘܥܐ ܓܣܿܐ ܡܝ̈ܐ ܡܪ̈ܝܪܐܼ. ܘܐܪܘܝܗܿ ܠܒܪܝܬܐ ܡܢ ܬܛܪܐ\n ܒܝܫܐ ܕܪܚܡܬ ܟܣܦܐ.܀܀ ܫܢܬ ܐܠܐ ܘܫ̈ܒܥܡܐܐ ܘܪ̈ܒܥܝܢ ܘܫܬܼ. ܡܝܬ ܦܐܠܡܘܢ ܘܐܦ ܐܦܝܩܘܪܣ\n ܦܝ̈ܠܣܘܦܐ. ܘܐܬܝܕܥܘ ܐܪܩܠܘܣ ܘܩܪܐܛܣ ܘܙܝܢܘܢ ܘܐܪܣܝܣܛܪܐܛܘܣ ܐܣܝܐ.܀܀ ܫܢܬ ܐܠܦܐ ܘܫܒ̈ܥܡܐܐ\n ܘܚܡܫܝܢ ܘܚܡܫܼ. ܒܼܢܐ ܢܝܩܘܡܕܝܣ ܡܠܟܐ ܕܒܬܘ̈ܢܝܐ ܡܕܝܢܬܐܼ ܘܢܝܩܘܡܕܝܐ ܥܠ ܫܡܗ ܟܢܝܗܿ.܀ ܘܒܗܿ\n ܒܫܢܬܐܼ ܡܝܬ ܡܠܟܐ ܕܣܘܪܝܐ. ܘܐܡܠܟ ܐܢܛܝܟܣ ܫܢ̈ܝܐ ܚܡܫܥܣܪ̈ܐ. ܒܬܪ ܐܠܝܥܙܪ ܪܒ ܟ̈ܗܢܐܼ. ܩܒܠ\n ܡܢܫܐ ܕܕܗ ܪܒܘܬ ܟܗܢܘܬܐ.܀܀ ܫܢܬ ܐܦܠܐ ܘܫܒ̈ܥܡܐܐ ܘܫܬܝܢ ܘܬܡܢܐܼ. ܡܪܕܘ ܦܪ̈ܬܘܝܐ ܥܠ\n ܡܩ̈ܕܘܢܝܐ. ܘܐܡܠܟ ܥܠܝܗܘܢ ܡܠܟܐ ܕܩܡܝܐ ܐܪܫܟ. ܘܡܛܠ ܗܢܐ ܡܬܩܪܝܢ ܐܪ̈ܫܟܝܐ.܀܀ ܫܢܬ ܐܠܦܐ\n ܘ.ܬܫܥ. : ܡܝܬ ܦܝܠܕܠܦܣܼ. ܘܐܡܠܟ ܥܠ ܐܓܦܛܘܣ ܦܛܠܡ ܐܘܪܓܛܣ.܀ ܘܒܗܿ ܟܕ ܒܗܿ ܡܝܬ ܐܦ ܡܠܟܐ\n ܕܣܘܪܝܐ. ܘܐܡܠܟ ܣܠܘܩܣ ܩܠܢܝܩܘܣܿ ܫܢ̈ܝܐ ܥܣܪܗܝܢ.. ܒܗܢܐ ܕܝܢ ܙܒܢܐ ܡܬܝܕܥܝܢ ܝܫܘܥ ܒܪ\n ܐܣܝܪܐܼ. ܘܫܡܥܘܢ ܒܪ ܚܘܢܝܐܼ ܟ̈ܗܢܐ.܀܀ ܫܢܬ ܐܠܦܐ ܘ.ܬܫܨ.: ܩܛܠ ܪ̈ܗܘܡܝܐ ܡܢ ܓܠ̈ܛܝܐ ܥܕܡܐ\n ܠܐܪ̈ܒܥܝܢ ܐ̈ܠܦܝܢ ܒ̈ܢܝܢܫܐ.܀܀ ܫܢܬ ܐܠܦܐ ܘ.ܬܫܨܓ.: ܗܘܼܘ ܙܘ̈ܥܐ ܩ̈ܫܝܐ ܒܩܐܪܝܐ ܘܒܪܘܕܘܣ\n ܥܕܡܐ ܕܢܼܩܠ ܩܠܐܣܘܣܘ.. ܒܗܢܐ ܙܒܢܐ ܫܡܘܢܝ ܘܒ̈ܢܝܗܿ ܐܬܢܨܚܘ ܒܣܗܕܘܬܐ ܕܕܚܠܬ ܐܠܗܐ.܀܀ ܫܢܬ\n ܐܠܦܐ ܘ.ܫܨܘ. : ܐܡܠܟ ܦܛܠܡ ܦܝܠܘܦܐܛܘܪ ܥܠ ܡܨܪܝܢܿ ܫܢ̈ܝܐ .ܝܙ..܀܀ ܫܢܬ ܐܠܦܐ ܘܬܡܢܡܐܐ\n ܘܬܡܢܐܼ. ܗܘܐ ܩܪܐ ܒܝܬ ܐܢܛܝܟܣ ܡܠܟܐ ܕܣܘܪܝܐ: ܥܡ ܦܛܠܡܐܘܣ. ܘܚܒ ܦܛܠܡܐܘܣ.܀܀\n ܫܢܬ ܐܠܦܐ ܘ.ܬܬܝܕ.: ܐܡܠܟ ܥܠ ܐܓܝܦܛܘܣܼ. ܦܛܠܡܐܘܣ ܐܦܝܦܢܘܣܿ ܫܢ̈ܝܐ ܥܣܪ̈ܝܢ ܘܐܪ̈ܒܥ.܀܀ ܫܢܬ\n ܐܠܦܐ ܘ.ܬܬܟܕ.: ܥܒܼܕ ܩܪܐ ܐܢܛܝܟܘܣ ܥܡ ܪ̈ܗܘܡܝܐܼ. ܘܚܒ ܐܢܛܝܟܣ ܘܐܦ ܐܩܝܡ ܥܡܗܘܢ ܩܝܡܐ: ܕܗܘܐ\n ܡܣܡ ܠܗܘܢ ܐܠܦ ܟܟܪ̈ܝܢ ܒܫܢܬܐܿ. ܡܢ ܒܬܪ ܚܝܒܘܬܗ ܕܒܬܡܘܦܘܠܣ.܀܀ ܫܢܬ ܐܠܦܐ ܘ.ܬܬܟܘ.: ܥܒܼܕ\n ܫܝܢܐ ܦܛܠܡܐܣ ܘܐܢܛܝܟܣ ܥܡ ܚܕ̈ܕܐ. ܘܐܩܝܡ ܥܡܗ ܩܝܡܐ ܕܪܚܡܘܬܐ. ܘܝܗܼܒ ܠܗ ܠܩܠܘܦܛܪܐ ܒܪܬܗ\n ܒܢ̈ܫܐ. ܘܐܪܡܝ ܠܗ ܐܢܛܝܟܣ ܒܫܡܐ ܕܦܪܢܝܬܐ ܦܘܢܝܩܐ ܘܣܘܪܝܐ ܥܡ ܫܡܪܝܢ ܘܝܗܘܕܐ.܀܀ ܫܢܬ ܐܠܦܐ\n ܘܬܡ̈ܢܡܐܐ ܘܥܣܪܝܢ ܘܬܫܥܼ. ܫܠܼܡ ܐܠܦܐ ܕܚܡܫܐ ܐܝܟ ܡܢܝܢܐ ܕܫܒ̈ܥܝܢ ܒܐܠܘܡܦܝܐ ܕܡܐܐ ܘܪ̈ܒܥܝܢ\n ܘܬܡ̈ܢܐܿ. ܒܚܕܐ ܒܗܿ. ܘܒܫܢܬ ܐܠܦܐ ܘܬܡܢܡܐܐ ܘܥܣܪܝܢ ܘܬܫܥ ܠܐܒܪܗܡ.܀܀ ܫܢܬ ܐܠܦܐ ܘܬܡܢܡܐܐ\n ܘܬܠܬܝܢ ܘ.ܙ.: ܡܝܬ ܡܠܟܐ ܕܨܪܝܢ. ܘܐܡܠܟ [ܒܬܪܗ ܦܛܠܡ] ܦܝܠـ[ـܡܛܘܪ] ܫܢܗܝܐ ܬܠ̈ܬܝܢ ܘܚܡܫ.\n ܐܪܣܛܒܠܘܣ ܣܗܘܕܝܐ ܦܝܠܘܣܦܐ ܡܬܝܕܥ.܀܀ ܫܢܬ ܐܠܦܐ ܘܬܡ̈ܢܡܐܐ ܘ.ܢܢ. ܐܢܛܝܟܣ ܠܢܡ̈ܘܣܐ ܕܝܗܘܕ̈ܝܐ\n ܥـ[ـܛـ]ـܐ ܘܠܘܩܕܡ ܠܥܡܐ ܕܢܚܢܦܘܢ ܐܠܨ. ܟܕ ܒܫ̈ܢܕܐ ܡܪ̈ܝܪܐ ܠܐܝܠܝܢ ܕܠܐ ܫܡܥܝܢ ܡܪܡܐ ܗܘܐ.\n ܘܒܬܪܟܢ ܠܐܘܪܫܠܡ ܣܠܩ. ܘܠܗܝܠܟܐ ܕܐܠܗܐ ܘܠܡ̈ܐܢܐ ܕܒܗܼ ܚܼܠܨ. ܘܐܩܝܡ ܒܗ ܨܠܡܐ ܕܙܘܣ. ܘܒܫܡܪܝܢ\n ܒܛܘܪܐ ܕܓܪܙܝܡܼ. ܗܝܟܠܐ ܕܙܘܣ ܬܘܒ ܒܢܼܐ. ܕܗܼܝ ܗܕܐ ܫܐܠ ܡܢܗ ܫܡܪ̈ܝܐ.. ܘܒܗ ܒܙܒܢܐܿ. ܩܡ\n ܡܬܝܬܐ ܡܢ ܟ̈ܗܢܐܿ ܒܪ ܫܡܘܢܝ ܡܢ ܡܘܪܥܝܡ ܩܪܝܬܐܼ. ܠܘܩܒܠ ܪ̈ܒܝ ܚܝܠܐ ܕܐܢܛܝܟܘܣܼ ܥܡ ܒ̈ܢܘܗܝܼ.\n ܚܠܦ ܢܡܘܣܐ ܕܐܒ̈ܗܘܗܝ: ܒܐܠܘܡܦܝܐ ܕܡܐܐ ܘܚ̈ܡܫܝܢ ܘܬܠ̈ܬ. ܘܐܝܠܝܢ ܕܒܟܬܒܐ\n ܕܡܩ̈ܒܝܐ ܟܬܝ̈ܒܢܼ ܒܗܢܐ ܙܒܢܐ ܗܼܘ̈ܝ.܀܀ ܫܢܬ ܐܠܦܐ ܘܬܡ̈ܢܡܐܐ ܘܚܡܫܝܢ ܘ.ܕ.: ܝܗܘܕܐ ܡܩܒܝ\n ܐܣܛܪܛܝܓܐ ܕܝܗܘܕܐܼ. ܒܪ ܡܬܝܬܐ ܠܪ̈ܒܝ ܚܝܠܐ ܕܐܢܛܝܟܘܣ ܛܪܕ ܡܢ ܐܬܪܗ. ܘܠܗܝܟܠܐ ܕܟܝ. ܘܠܕܚܠܬܐ\n ܕܐܒ̈ܗܘܗܝ ܚܿܕܬ ܕܐܬܒܛܠܬ ܫܢܝ̈ܐ ܬܠܬ.܀܀ ܫܢܬ ܐܠܦܐ ܘܬܡܢܡܐܐ ܘ.ܢܛ.: ܡܝܬ ܝܗܘܕܐ ܡܩܒܝ. ܘܠܒܟ\n ܕܘܟܬܗ ܝܘܢܬܢ ܐܚܘܗܝܼ ܫܢ̈ܝܐ .ܝܛ.܀܀ ܫܢܬ ܐܠܦܐ ܘܬܡ̈ܢܡܐܐ ܘܫ̈ܬܝܢܼ ܐܪܛܪܟܘܣ ܡܬܝܕܥ.܀܀ ܫܢܬ\n ܐܠܦܐ ܘܬܡܢܡܐܐ ܘܫܒ̈ܥܝܢ ܘܚܕܐܼ. ܐܦܝܘܣ ܠܩ̈ܠܛܘ ܐܚܕ. ܘܩܐܪܟܕܘܢ ܐܬܚܪܒܬܼ ܡܢ ܣܦܝܦܝܘܢ. ܐܝܬ\n ܠܗܿ ܕܝܢܼ ܡܢ ܕܐܬܒܢܝܬܼ. ܫܢܝ̈ܐ ܫܬܡܗܐܐ ܘܫܬܝܢ ܘܬܡܢܐ. ܘܐܝܟ ܕܐܚܪ̈ܢܐ ܐܿܡܪܝܢ ܫܒ̈ܥܡܐܐ\n ܘܐܪ̈ܒܥܝܢ ܘܬܡ̈ܢܐ.܀܀ ܫܢܬ ܐܠܦܐ ܘܬܡܢܐܐܐ ܘܫܒ̈ܥܝ ܘܬܪ̈ܬܝܢ܆ ܐܡܠܟ ܦܛܠܡܐܣ ܐܘܪܓܛܣ ܥܠ ܡܨܪܝܢܼ\n ܫܢ̈ܝܐ .ܟܛ.܀܀ ܫܢܬ ܐܠܦܐ ܘܬܡܢܡܐܐ ܘܫܒ̈ܥܝܢ ܘܫܬܼ. ܛܪܝܦܘܢ ܠܝܘܢܬܢ ܪܒ ܟ̈ܗܢܐ ܩܛܠ. ܘܗܘܼܐ\n ܒܕܘܟܬܗ ܫܡܥܘܢܼ ܫܢ̈ܝܐ ܬܡ̈ܢܐ. ܘܬܘܒ ܛܪܝܦܘܢ ܠܐܢܛܝܟܘܣ ܒܪ ܐܠܟܣܢܕܪܣ ܡܠܟܐ ܕܣܘܪܝܐ ܩܛܠ.\n ܘܠܚܪܬܐ ܐܦ ܗܼܘ ܐܬܚܒܠ.܀܀ ܫܢܬ ܐܠܦܐ ܘܬܡܢܡܐܐ ܘܬܡ̈ܢܝܢ ܠܐܒܪܗܡܼ. ܐܡܠܟ ܥܠ ܐܘܪܗܝ ܡܠܟܐ\n ܩܕܡܝܐܼ. ܐܪܗܝ ܒܪ ܚܘܝܐܿ ܫܢܝ̈ܐ ܚܡܫ. ܘܥܠ ܫܡܗܼ ܐܘܪܗܝ ܐܬܟܢܝܬ. ܫܪܝܘ ܒܐܠܘܡܦܝܐ ܕܡܐܐ ܘܫܬܝܢ\n ܘܚܕܐܼ. ܘܒܼܛܠܘ ܒܐܠܘܡܦܝܐ ܕܡ̈ܬܝܢ ܘܐܪ̈ܒܥܝܢ ܘܬܫ̈ܥ܀܀ ܫܢܬ ܐܠܦܐ ܘܬܡܢܡܐܐ ܘ.ܦܒ.: ܐܢܟܛܝܟܘܣ\n ܡܠܟܐ ܕܣܘܪܝܐ ܐܬܼܐ ܥܠ ܐܘܪܫܠܡ. ܘܣܕܪ ܥܠܝܗܿ ܩܪܒܐ ܡܢ ܒܬܪ ܩܝܡܗ ܕܥܡ ܫܡܥܘܢ. ܘܐܙܕܟܝܿ ܘܚܝܠܗ\n ܐܬܚܼܪܒܘ.܀܀ ܫܢܬ ܐܠܦܐ ܘܬܡ̈ܢܡܐܐ ܘܬܡ̈ܢܝܢ ܘܐܪ̈ܒܥܼ. ܐܬܩܛܠ ܫܡܥܘܢ ܪܒ ܟ̈ܗܢܐ. ܘܩܒܼܠ ܝܘܚܢܢ\n ܒܪܗ ܒܬܪܝܗ. ܘܦܛܠܡܐܣ ܢܦܠ ܡܢ ܫܘܠܛܢܐ ܕܐܓܦܛܘܣ. ܘܐܡܠܟܬܼ ܐܡܗܼ.܀ ܘܒܗܿ\n ܒܫܢܬܐ ܐܡܠܟ ܥܠ ܐܘܪܝܗܼ. ܥܒܕܘ ܒܪ ܡܙܥܘܪ ܫܢ̈ܝܐ ܫܒ̈ܥ.܀ ܘܒܗܿ ܟܕ ܒܗܿ ܒܫܢܬܐ ܗܕܐܼ. ܩܛܠ\n ܐܪܫܩ ܦܪܬܘܝܐ ܠܐܢܛܝܟܘܣ.. ܒܗܢܐ ܕܝܢ ܙܒܢܐܼ ܥܒܼܕ ܫܓܘܫܝܐ ܘܩܪܒܐ ܥܼܒ̈ܕܐ ܒܣܩܠܝܐ. ܘܟܕ\n ܐܬܬܨܝܕܘ ܘܐܬܚܒܫܘ܆ ܐܬܐܠܨ ܒܚܒܘܫܝܐ ܡܢ ܟܢܦܐܼ ܥܕܡܐ ܕܣܥܘ ܠܡܐܟܠܘ ܚܕ ܠܚܕ.܀܀ ܫܢܬ ܐܠܦܐ\n ܘܬܡ̈ܢܡܐܐ ܘܬܫܥܝܢ ܘܐܪ̈ܒܥܼ. ܡܝܬ ܡܠܟܐ ܕܐܘܪܗܝ. ܘܐܡܠܟ ܦܪܕܫܬ ܒܪ ܓܒܪܥܘܿ ܫܢ̈ܐ ܚ̈ܡܫ.܀܀ ܫܢܬ\n ܐܠܦܐ ܘܬܡܢܡܐܐ ܘܬܫ̈ܥܝܢ ܘܫܒ̈ܥܼ. ܚܼܪܒ ܗܘܪܩܐܢܘܣ ܪܒ ܟ̈ܗܢܐ ܝܗܘܕܝܐܼ ܠܫܡܪܝܢ ܡܕܝܢܬܐ\n ܕܫܡܪ̈ܝܐܼ. ܘܥܕܡܐ ܠܐܪܥܐ ܐܚܬܗܿ. ܗܿܝ ܕܠܘܬܢ ܣܒܣܛܐ ܡܬܩܪܝܐ ܘܡܢ ܒܬܪܟܝܢ ܗܪܘܕܣ ܒܢܗܼܿ.\n ܘܣܒܣܛܐ ܫܡܗܗܿ.܀܀ ܫܢܬ ܐܠܦ ܘܬܫܥܡ̈ܐܐܼ. ܐܼܡܠܟ ܥܠ ܐܘܪܗܝ (ܒܟܪܘ ܒܪ ܦܪܕܫܬ) ܫܢ̈ܝܐ ܬܠܬ.\n ܘܒܬܪܗܼ ܒܟܪܘ ܒܪ ܒܟܪܘ ܫܢܝ̈ܐ ܥܣܪ̈ܝܢ.܀܀ ܫܢܬ ܐܠܦܐ ܘܬܫ̈ܥܡܐܐ ܘܚܕܐܼ. ܘܐܡܼܠܟ ܥܠ ܡܨܪܝܢܼ\n ܦܛܠܡܐܣ ܦܘܣܩܘܢ ܫܢܗܝܐ ܫܒܥܣܪ̈ܐܼ ܘܝܪ̈ܚܐ ܫܬܐ.܀܀ ܫܢܬ ܐܠܦܐ ܘ.ܨܿܝ.: ܗܘܐ ܙܘܥܐ ܪܒܐ ܒܪܘܕܣܼ.\n ܘܚܘ̈ܒܐ ܪ̈ܘܪܒܐ ܥܒܼܕ ܒܗܿ.܀܀ ܫܢܬ ܐܠܦܐ ܘ.ܨܿܝܒ.: ܡܝܬ ܝܘܚܢܢ ܪܒ ܟ̈ܗܢܐ. ܘܩܿܒܠ ܐܪܣܛܒܘܠܣ\n ܒܪܗܼ ܫܢܬܐ ܚܕܐ. ܘܒܬܪܗ ܩܡ ܐܠܟܣܢܕܪܣܿ ܫܢ̈ܝܐ .ܟܕ..܀܀ ܫܢܬ ܐܠܦܐ ܘ.ܨܿܝܚ.: ܗܘܼܐ ܡܪܕܐ ܬܘܒ\n ܕܥܒܼܕ̈ܐ ܒܣܝܩܝܠܝܐ.܀܀ ܫܢܬ ܐܠܦܐ ܘ.ܨܿܝܛ.: ܐܡܼܠܟ ܥܠ ܡܨܪܝܢ ܦܛܠܡܐܣ ܕܗܼܘ ܐܠܟܣܢܕܪܣܼ ܫܢ̈ܝܐ\n ܥܣܪ̈.܀܀ ܫܢܬ ܐܠܦ ܘ.ܨܿܟܕ.: ܠܣܠܘܩܣ ܒܪ ܐܢܛܝܟܣ ܡܠܟܐ ܕܣܘܪܝܐ ܐܘܩܕܘܗܝܼ ܟܕ\n ܚܝ.܀܀ ܫܠܢܬ ܐܠܦ ܘ.ܨܿܟܚ.: ܐܡܠܟ ܥܠ ܐܓܦܛܣ ܦܘܣܩܘܢܼ. ܫܢ̈ܝܐ ܬܡ̈ܢܐ. ܘܥܠ ܐܘܪܗܝ ܡܥܢܘ ܝܪ̈ܚܐ\n ܐܪ̈ܒܥܐ. ܘܒܬܪܗ ܐܒܓܪ ܦܝܩܐܿ ܫܢ̈ܝܐ ܥܣܪ̈ܝܢ ܘ.ܗ.܆ ܘܝܪ̈ܚܐ ܬܫ̈ܥܐ.܀ ܗܪܟܐ ܐܦ ܡܠܟܘܬܐ ܕܣܘܪܝܐ\n ܘܕܐܣܝܐ ܐܫܬܪܝܬ. ܫܪܝܘ ܕܝܢ ܒܐܠܘܡܦܝܐ ܕܡܐܐ ܘܫܒܥܣܪ̈ܐ܇ ܘܐܫܬܪܝܘ ܒܐܠܘܡܦܝܐ ܕܡܐܐ ܘܫܒ̈ܥܝܢ\n ܘܚܕܐ. ܣܟܐ ܕܝܢ ܕܫܢ̈ܝܗܘܢܼ. ܡ̈ܬܝܢ ܘܬܫܥܣܪ̈ܐ ܘܝܪ̈ܚܐ ܥܣܪ̈ܐ.܀ ܒܗܢܐ ܕܝܢ ܙܒܢܐܼ ܣܘܠܘܣ ܚܼܪܒ\n ܠܐ̈ܬܢܝܐ.܀܀ ܫܢܬ ܐܠܦܐ ܘ.ܨܿܠܙ.܇ ܐܡܠܟ ܥܠ ܡܨܪܝܢ ܦܛܠܡܐܣ ܕܝܢܘܣܝܘܣܼ. ܫܢ̈ܝܐ ܬܠ̈ܬܝܢ..\n ܘܐܒܓܪ ܩܼܛܠ ܠܒܟܪܘ܆ ܘܐܡܠܟ ܒܠܚܘܕܘܗܝ ܫܢ̈ܝܐܥܣܪܝܢ ܘܬܠ̈ܬ ܘܝܪ̈ܚܐ ܚ̈ܡܫܐ.܀܀ ܫܢܬ ܐܠܦܐ\n .ܨܿܡ.: ܐܡܠܟܬ ܥܠ ܝܗ̈ܘܕܝܐ ܣܠܝܢܐ ܐܢܬܬܗ ܕܐܠܟܣܢܕܪܣ. ܘܡܢ ܗܪܟܐ ܨ̈ܒܘܬܐ ܕܗܘܕ̈ܝܐ\n ܐܬܒ̈ܠܒܠܝ.܀܀ ܫܢܬ ܐܠܦܐ ܘ.ܨܿܡܕ.: ܚܪܒܘ ܪ̈ܗܘܡܝܐ ܠܐܢܛܝܟܝܐ ܕܣܘܪܝܐ.܀܀ ܣܢܬ ܐܠܦ ܘܬܫܥܡܐܐ\n ܘܫܬܝܢ܆ ܡܝܬ ܡܠܟܐ ܕܐܘܪܗܝ. ܘܗܘܘܐܘܪ̈ܗܝܐ ܕܠܐ ܡܪܝܐ ܫܢܬܐ ܚܕܐܼ. ܡܢ ܥܠܬ ܚܪܝܢܐ ܕܪܚܡܬ\n ܪܝܫܢܘܬܐ. ܘܡܢ ܒܬܪܟܝܢ ܐܡܼܠܟ ܥܠܝܗܘܢ ܡܥܢܘ ܕܐܬܩܪܝܐܠܗܐܼ. ܫܢ̈ܝܐ ܬܡܥܣܪ̈ܐ ܘܝܪ̈ܚܐ ܚ̈ܡܫܐ.܀܀\n ܫܢܬ ܐܠܦܐ ܘܬܫ̈ܥܡܐܐ ܘܫܬܝܢ ܘܫܬܼ. ܐܡܠܟܬ ܥܠ ܡܨܪܝܢ ܩܠܘܦܛܪܐܿ ܫܢ̈ܝܐ ܥܣܪܗܝܢ ܘܬܪ̈ܬܝܢ.܀ ܘܒܗ\n ܒܙܒܢܐܼ. ܚܪܒ ܓܐܝܘܣ ܝܠܘܝܘܣ ܩܣܪ ܠܓܪ̈ܡܢܝܐ.܀܀ ܫܢܬ ܐܠܦܐ ܘܬܫܥܡܐܐ ܘ.ܣܙ.: ܐܡܠܟ ܡܠܐ ܩܕܡܝܐ\n ܥܪ ܪ̈ܘܡܝܐܼ ܓܐܝܘܣ ܝܠܘܝܘܣ ܩܣܪܼ. ܫܢܗܝܐ ܫ̈ܬ.܀܀ ܘܒܫܢܬܐ ܐܠܦܐ ܘܬܫ̈ܥܡܐܐ ܘܫܒ̈ܥܝܢ ܘܬܪ̈ܬܝܢ܆\n ܐܬܩܛܠ ܓܐܝܘܣ. ܘܐܡܠܟ ܒܕܘܟܬܗ ܬܪ̈ܝܢ ܐܓܘܣܛܘܣܼ. ܫܢ̈ܝܐ ܚܡ̈ܫܢ ܘܫ̈ܬ\n ܘܝܪ̈ܚܐ ܫܬܐ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܡ̈ܢܝܢ܆ ܡܝܬ ܡܠܟܐ ܕܐܘܪܗܝ. ܘܐܡܠܟ ܦܩܘܪܝܿ ܫܢ̈ܝܐ\n ܚ̈ܡܫ.܀ ܘܒܗܿ ܒܫܢܬܐ ܣܠܼܩ ܗܼܘ ܦܩܘܪܝ ܘܒܪ ܙܦܪܘܢ ܪܒ ܚܝܠܐ ܥܠ ܣܘܪܝܐ. ܘܠܗܘܪܩܢܘܣ ܘܠܦܣܐܝܠ\n ܐܚܘܗܝ ܕܗܪܘܕܣ ܒܫܒܝܐ ܕܒܪ.. ܗܪܟܐ ܫܠܡܬ ܡܠܟܘܬܐ ܕܝܗ̈ܘܕܝܐ. ܘܐܡܠܟ ܥܠܝܗܘܢ ܩܕܡܝܐ ܗܪܘܕܣ\n ܦܠܫܬܝܐܼ. ܫܢ̈ܝܐ ܬܠ̈ܬܝܢ ܘܫܒ̈ܥ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܡܢܝܢ ܘܚ̈ܡܫܼ. ܡܝܬ ܦܩܘܪܝ.\n ܘܐܡܼܠܟ ܐܒܓܪ ܫܢ̈ܝܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ ܫܢܝ̈ܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ\n ܫܢܝ̈ܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ ܫܢܝ̈ܐ ܬܠ̈ܬ.. ܘܗܪܕܘܣ ܐܬܟܬܫ ܥܠ ܐܘܪܫܠܡ ܘܢܣܒܗܿ. ܟܕ\n ܥܩܪ ܠܬܪ̈ܝܗܘܢ ܫܘܪ̈ܝܗܿ ܘܟܠـ[ـܗ ܥܡܐ] ܒܓܘܗܿ ܩܿܛܠ . . . ܒܝ̈ܘܡܬܗ ܕܗܪܕܘܣ ܟܕ ܩܼܪܒ ܝܠܕܗ\n ܕܡܫܝܚܐܼ. ܪܒܘܬ ܟܗܢܘܬܐ ܕܡܢ ܐܒܗ̈ܬܐ ܘܡܠܟܘܬܐ ܕܝܗܘܕ̈ܝܐܼ. ܐܫܬܪܝܬ. ܟܕ ܡܫܬܠܡܐ ܢܒܝܘܬܐ ܕܠܘܬ\n ܡܘܫܐ ܕܐܡܪܐ: ܕܠܐ ܢܥܢܕ ܪܝܫܐ ܡܢ ܝܗܘܕܐ ܘܡܕܒܪܢܐ ܡܢ ܒܝܬ ܥܛܡܬܗ܆ ܥܕܡܐ ܕܢܐܬܐ ܗܿܘ ܕܠܗ\n ܣܝܡܐ. ܘܗܘܝܘ ܣܘܟܝܐ ܕܥܡܗܡܐ. ܗܕܟܐ ܕܝܢ ܐܦ ܡܫܝܚܐ ܡܕܒܪܢܐ ܕܥܡ̈ܡܐ: ܗܿܘ ܕܡܬܐܡܪ ܒܢܒܝܘܬܐ\n ܠܘܬ ܕܢܝܐܝܠܼ ܫܘܠܡܐ ܢܣܼܒ. ܥܕܡܐ ܓܝܪ ܠܗܪܘܕܣܼ. ܡܫܝ̈ܚܐ ܗܘܘ ܡܕܒܪ̈ܢܐ: ܗܿܢܘܢ ܐܝܬܝܗܘܢ ܪ̈ܝܫ\n ܟ̈ܗܢܐ ܕܩܿܝܡܝܢ ܗܘܘ ܩܕܡ ܥܡܐ ܕܝܗ̈ܘܕܝܐ. ܕܫܪܝܘ ܡܢ ܚܘܕܬܐ ܕܗܝܟܠܐܼ. ܕܒܝ̈ܘܡܝ ܕܘܪܝܫ\n ܒܐܠܘܡܦܝܐ ܕܫ̈ܬܝܢ ܘܚ̈ܡܫ܇ ܘܒܼܛܠܘ ܒܝ̈ܘܡܝ ܗܘܪܩܐܢܘܣܿ. ܒܐܠܘܡܦܝܐ ܕܡܐܐ ܘܬܡܗܢ̈ܝܢ ܘܫ̈ܬ.\n ܫܢ̈ܝܐ ܕܝܢ ܕܒܡܨܥܬܐ ܕܗܠܝܢ܆ ܗܘ̈ܝܢ ܐܪ̈ܒܥܡܐܐ ܘܬܡ̈ܢܝܢ ܘܬܠ̈ܬ. ܐܟܡܐ ܕܟܬܒܐ ܕܕܢܝܐܝܠ ܡܬܢܒܐܼ\n ܟܕ ܐܿܡܪ: ܕܬܕܥ ܘܬܣܬܟܠ ܡܢ ܡܦܩܢܗܿ ܕܡܠܬܐܿ. ܠܡܬܒܘ ܦܬܓܡܐ ܘܠܡܒܢܐ ܠܐܘܪܫܠܡ.\n ܥܕܡܐ ܠܡܫܝܚܐ ܡܕܒܪܢܐܿ. ܫܒ̈ܘܥܐ ܫܒ̈ܥܐ ܘܫܒ̈ܥܘܥܐ ܫ̈ܬܝܢ ܘܬܪ̈ܝܢ. ܗܠܝܢ ܗܟܝܠ ܫ̈ܬܝܢ ܘܬ̈ܫܥܐ\n ܫܒ̈ܘܥܐܼ. ܡܡܠܝܢ ܙܒܢܐ ܕܫܢ̈ܝܐ ܐܪ̈ܒܥܡܐܐ ܘܬܡ̈ܢܝܢ ܘܬܠܬ. ܐܝܟ ܡܐ ܕܐܝܬܝܗܝܢ ܫܢ̈ܝܐ ܕܪܝܫܢܘܬܐ\n ܕܡܫܝ̈ܚܐ ܡܕܒܪ̈ܢܐ. ܘܡܢ ܕܐܬܕܒܼܪ ܒܫܒܝܐ ܗܘܪܩܐܢܘܣ ܐܚܪܝܐ ܡܢ ܦܪ̈ܬܘܝܐܼ. ܗܪܘܕܣ ܒܪ\n ܐܢܛܝܦܛܪܣܼ ܟܕ ܠܐ ܙܕܩܐ ܠܗ ܡܠܟܘܬܐܼ. ܡܢ ܐܓܘܣܛܣ ܘܣܘܢܩܠܛܣ ܕܪ̈ܗܘܡܝܐ ܢܣܒ ܡܠܟܘܬܐ\n ܕܝܗ̈ܘܕܝܐܼ. ܘܒܬܪܟܝܢ ܒ̈ܢܘܗܝ ܕܗܢܐܼ ܥܕܡܐ ܠܥܩܘܪܝܗܿ ܐܚܪܝܐ ܕܐܘܪܫܠܡ. ܘܠܐ ܕܝܢ ܬܘܒ ܗܿܢܘܢ\n ܕܡܢ ܝܘܒܠܐ ܕܓܢܣܐ ܕܟ̈ܗܢܐܿ. ܡܿܟܗܢܝܢ ܗܘܘ ܠܐܠܗܐ. ܘܠܐ ܟܠܗ ܙܒܢܐ ܕܚܝ̈ܝܗܘܢ ܐܝܟ ܢܡܘܣܐ\n ܕܡܘܫܐ. ܐܢ̈ܫܐ ܕܝܢ ܠܐ ܝܕ̈ܝܥܐ ܒܙܒܢ ܐܚܪ̈ܢܐ. ܘܗܿܢܘܢ ܚܕܐ ܚܕܐ ܫܢܬܐ. ܐܚܪ̈ܢܐ ܕܝܢ ܒܝܬܝܪ\n ܩܠܝܠ ܡܢ ܪ̈ܗܘܡܝܐ ܟܗܢܘܬܐ ܙܒܿܢܝܢ ܗܘܘ. ܘܗܠܝܢ ܕܝܢ ܕܢܝܐܝܠ ܡܬܢܒܐ ܟܕ ܐܿܡܪ. ܕܒܬܪ ܫܒ̈ܥܐ\n ܘܫ̈ܬܝܢ ܘܬܪ̈ܝܢ ܫܒܘܥܝܢ܆ ܬܬܚܒܠ ܡܫܝܚܘܬܐ. ܘܕܝܢܼܐ ܠܐ ܢܗܘܐ ܒܗܿ. ܘܠܗܝܟܠܐ ܘܠܩܘܕܫܐ ܢܚܒܠ\n ܥܡܐ ܥܡ ܡܕܒܪܢܐ ܕܐܿܬܐ. ܘܢܬܦܣܩܘܢ ܒܓܪܘܦܝܐ ܕܩܪܒܐ. ܘܒܬܪܟܝܢ ܠܡ ܒܛܢܦܘܬܐ ܕܚܘܪܒܐ. ܘܥܕܡܐ\n ܠܚܪܬܐ ܕܙ̈ܒܢܐ ܓܡܘܪܝܐ ܢܬܝܗܒ ܥܠ ܚܒܿܠܐ.܀܀ ܫܢܬ ܐܠܦ ܘܬܫ̈ܥܡܐܐ ܘܬܡ̈ܢܝܢ ܘܬܡܢܐܼ. ܩܠܘܩܛܪܐ\n ܐܬܢܟܠܬ ܥܠ ܡܠܟܘܬܐ ܕܝܗ̈ܘܕܝܐ ܘܕܐܪ̈ܒܝܐܼ ܘܐܚܝܠܬ ܕܬܣܒ ܐܬܪ̈ܘܬܗܘܢ ܡܢ ܐܢܛܘܢܝܢܣ.܀܀ ܫܢܬ\n ܐܠܦܐ ܘܬܫܥܡܐܐ ܘܬܡܢܝܢ ܘܬܫܥܼ. ܐܬܬ ܩܠܘܩܛܪܐ ܕܬܥܒܕ ܫܝܢܐ ܥܡ ܐܓܘܣܛܣ ܒܛܘܪ̈ܝ ܠܒܢܢ܇ ܘܬܡܘܢ\n ܐܫܬܠܡܬ ܠܩܛܠܐ ܗܼܝ ܘܡܝ̈ܬܝܢܝܗܿ. ܐܝܟ ܡܐ ܕܩܿܕܡ ܐܬܢܒܝ ܢܒܝܐ ܟܕܐܡܪ. ܘܒܪܬ ܡܠܟܐ ܕܬܝܡܢܐ ܬܙܠ ܠܘܬ ܡܠܟܐ ܕܓܪܒܝܐ ܕܬܥܒܕ ܫܝܢܐ ܒܝܢܬܗܘܢ. ܘܬܫܬܼܠܡ ܠܡ ܗܼܝ ܘܡ̈ܝܬܝܢܝܗܿ.\n ܘܒܚܝܒܘܬܗܿ ܕܝܢ ܕܩܠܐܘܦܛܪܐ ܡܠܟܬܐ ܕܡܨܪܝܢ܆ ܐܦ ܗܠܝܘܣ ܘܣܠܝܢܐ ܒ̈ܢܝܗܿ ܐܬܼܘ ܠܩܛܠܐ.܀ ܘܒܗܿ\n ܒܫܢܬܐ ܐܬܟܒܫܬ ܡܨܪܝܢ ܡܢ ܪ̈ܗܘܡܝܐ. ܘܐܫܬܪܝܬ ܡܠܟܘܬܐ ܕܒܝܬ ܦܛܠܡܐܣ. ܕܐܡܠܟ ܫܢܗܝܐ ܡ̈ܬܝܢ\n ܘܬܫ̈ܥܝܢ ܘܚ̈ܡܫ.܀ ܘܒܗܿ ܒܫܢܬܐ ܢܝܩܦܘܠܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘܬܫܥܡܐܐ ܘܬܫܥܝܢ܆\n ܐܡܼܠܟ ܥܠ ܐܘܪܗܝ ܡܥܢܘ ܕܐܬܩܪܝ ܣܦܠܘܠ. ܫܢ̈ܝܐ .ܝܚ. ܘܝܪ̈ܚܐ .ܙ..܀܀ ܫܢܬ ܐܦܠܐ ܘܬܫܥܡܐܐ\n ܘܬܫܥܝܢ ܘܚܕܐܼ. ܗܘܼܐ ܙܘܥܐ ܪܒܐ ܘܥܙܝܙܐ [ܒܪܘܕܣ ܘܣܘܓـ]ـܐܐ ܕܕ̈ܘܟܝܬܐ ܚܒܠ. ܘܐܦ ܟܪܐܠܐ\n ܒܙܘܥܐ ܢܦܼܠ.܀܀ ܫܢܬ ܐܠܦܐ ܘܬܫܥܡܐܐ ܘܬܫ̈ܥܝܢ ܘܬܪ̈ܬܝܢ܆ ܟܒܼܫ ܪ̈ܗܘܡܝܐ ܠܩܐܠܒܪܝܐ ܘܓܠ̈ܛܝܐ.\n ܘܬܚܬ ܡܕܐܬܐ ܥܒܕܘ ܐܢܘܢ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫ̈ܥܝܢ ܘܐܪ̈ܒܥܼ. ܟܒܼܫ ܬܘܒ ܪ̈ܗܘܡܝܐ\n ܠܩܘܙܝܩܣ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫ̈ܥܝܢ ܘܫ̈ܬܼ. ܗܘܐ ܟܦܢܐ ܪܒܐ ܘܥܙܝܙܐ ܒܝܗܘܕ ܘܒܣܘܪܝܐ.\n ܘܐܢ̈ܫܐ ܡܢ ܐܬܪܐ ܐܬܒܕܪܘ ܘܐܙܠ.܀܀ ܫܢܬ ܐܠܦܐ ܘܬܫܥܡܐܐ ܘܬܫ̈ܥܝܢ ܘܬܡܢܐܼ. ܗܪܘܕܣ ܒܐܘܪܫܠܡܐ\n ܣܘܓܐܐ ܒܿܢܼܝ. ܘܫܡܪܝܢ ܕܚܪܘܒܐ ܗܘܬ ܡܢ ܙܒܢܐ ܡܢ ܫܬܐ̈ܣܝܗܿ ܒܢܗܿ. ܘܡܛܠ ܕܢܥܒܕ ܐܝܩܪܐ\n ܠܐܓܘܣܛܘܣ ܣܒܣܛܣ ܡܠܟܐ ܕܪ̈ܗܘܡܝܐ ܣܒܣܟܐ ܫܡܗܗܿ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫܥܝܢ ܘܬܫܥܼ. ܗܘܐ\n ܙܘܥܐ ܪܒܐ ܒܩܝܦܪܘܣ ܘܕ̈ܘܟܝܬܐ ܣܓܝ̈ܐܬܐ ܚܼܒܠ.܀܀ ܫܢܬ ܬܪ̈ܝܢ ܐܠܦ̈ܝܢ ܠܐܒܪܗܡܼ. ܚܪܒ ܡܪܩܘܣ\n ܠܐܠܝܘܣ ܠܓܪ̈ܡܝܢܝܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܚܞܕܐܼ. ܗܪܘܕܣ ܠܗܝܟܠܐ ܕܒܐܘܪܫܠܡ ܣܬܼܪ. ܘܕܪܒ\n ܡܢܗ ܐܚܪܢܐ ܒܢܼܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܬܪ̈ܬܝܢ܆ ܛܒܪܝܘܣ ܟܒܫܘ ܠܘܝܢܝܕ̈ܝܩܐ.\n ܘܠܐܝܠܝܢ ܕܐܝܬܝܗܘܢ ܥܠ ܓܢܒ ܬܪܩܐܼ ܠܟܠܗܘܢ ܫܥܒܕ.܀܀ ܫܢܬ ܐܠܦ̈ܝܐ ܬܪܝܢ ܘܚܡܫܼ. ܒܢܼܐ ܩܣܪܝܐ\n ܡܕܝܢܬܐ ܗܪܘܕܣ ܡܠܟܐ. ܘܒܫܡܐ ܕܩܣܪ ܫܡܗܗܿ.. ܘܠܐܓܪܦܢܐ. ܘܠܐܢܛܝܦܛܪܘܣ. ܘܠܗܪܘܕܝܐ. ܘܒܓܠܝܠܐ\n ܬܘܒ ܠܓܐܒܐ.܀܀ ܫܢܬ .ܒ. ܐܠܦ̈ܝܢ ܘܬܫ̈ܥܼ. ܛܒܪܝܘܣ ܠܦ̈ܢܘܢܝܐ ܫܒܥܕ.܀܀ ܘܒܫܢܬ .ܒ. ܐܠܦ̈ܝܢ\n ܘܥܣܪ̈܆ ܬܘܒ ܗܼܘ ܛܒܪܝܣܘ ܠܓܪ̈ܡܝܢܝܐ ܫܥܒܕ. ܘܐܘܛܘܩܪܛܘܪ ܐܬܩܪܝ.܀܀ ܫܢܬ .ܒ. ܐܠܦ̈ܝܢ\n ܘܚܕܥܣܪܐܼ. ܡܚܼܐ ܩܪܒܐ ܗܪܘܕܣ ܘܦܪ̈ܬܘܝܐ ܥܡ ܚܕܼܕܐ. ܘܡܢ ܒܬܪ ܕܗܦܟ ܡܢ ܩܪܒܐ ܩܛܠ ܠܗܘܪܩܐܢܘܣ\n ܪܒ ܟ̈ܗܢܐ ܕܝܗܘܕ̈ܝܐ. ܩܛܠ ܕܝܢ ܐܦ ܠܒܪܗ ܕܗܢܐ ܕܩܼܒܠ ܟܗܢܘܬܐ ܕܐܝܘܗܝ. ܘܩܛܠ ܐܦ ܠܚܬܗ ܕܗܢܐ\n ܕܐܝܬܝܗܿ ܗܘܬ ܐܢܬܬܗ. ܘܠܬܪ̈ܝܢ ܒܢ̈ܝܢ ܕܗܘܘ ܠܗ ܡܢܗܿ. ܢܡ ܒܬܪ ܕܐܬܓܒܪ ܩܛܠ ܐܢܘܢ. ܩܛܠ ܕܝܢ\n ܐܦ ܠܐܡܗܿ ܕܩܛܝܠܬܐ ܕܐܝܬܝܗܿ ܗܘܬ ܚܡܬܗ.܀܀ ܫܢܬ .ܒ. ܐܠܦ̈ܝܢ ܘ.ܝܒ. . ܟܒܫ ܛܒܪܝܘܣ ܠܐܪ̈ܡܢܝܐ.\n ܘܠܪ̈ܗܛܘ ܘܠܘ̈ܝܢܕܝܠܝܩܝܐ ܘܠܦ̈ܐܢܘܢܝܐ.܀ ܘܒܗܿ ܒܫܢܬܐܼ ܡܢ ܩܘܼ. ܣܘܓܐܐ ܐܬܚܒܠ ܡܢ ܙܘܥܐ.", "ܫܢܬ .ܒ. ܐܠܦ̈ܝܢ ܘܚܡܫܥܣܪܐ ܠܐܒܪܗܡܼ. ܘܠܐܠܟܣܢܕܪܣ ܡܩܕܘܝܢܐܼ. ܫܢܬ ܬܠܬܡܐܐ\n ܘܬܫܥ: ܐܬܝܠܕ ܒܝܬ ܠܚܡ ܕܝܗܘܕ ܦܐܪܐ ܕܒܘܪ̈ܟܬܐ ܝܫܘܥ ܡܫܝܚܐ ܒܪܗ ܕܐܠܗܐ.܀ ܘܒܗܿ ܒܫܢܬܐ ܐܫܬܕܪ\n ܩܘܪܝܢܘܣ ܡܢ ܨܒܝܢܐ ܕܣܢܩܠܛܣ ܗܓܡܘܢܐ ܥܠ ܝܗܘܕ܇ ܘܡܟܬܒܢܘܬܐ ܕܩ̈ܢܝܢܐ ܘܕܥܡܘܪ̈ܐ ܢܣܼܒ.܀ ܟܢ̈ܫܢ\n ܫܢ̈ܝܐ ܡܢ ܐܒܪܗܡ ܥܕܡܐ ܠܝܠܕܘܬܗ ܕܡܫܝܚܐܼ. ܫܢ̈ܝܐ ܬܪ̈ܝܢ ܐܠܦ̈ܝܢ ܘܫܬܬܥܣܪ̈ܐ.", "ܥܠ ܓܠܝܢܐ ܕܡܓܘܫ̈ܐ. ܘܥܠ ܡܬܝܬܝܗܘܢ ܕܠܐܘܪܫܠܡ. [ܘܥܠ ܩܘܪ̈ܒܢܐ] ܕܐܝܬܝܘ\n ܠܡܫܝܚܐ. ܡܡܠܐ ܕܓܠܝܗܢܐ ܘܚ̈ܙܢܐ ܕܡܠܠܘ ܡ̈ܠܟܐ [ܒܢ̈ܝ ܡ̈ܠܟܐ] ܕܡܕܢܚܐ ܪܒܬܐܼ ܕܐܬܩܪܝܘ ܡ̈ܓܘܫܐ\n ܒܠܫܢܗ ܕܐܬܪܐ ܗܿܘ. [ܡܛܠ ܕܒܫܠܝܐ] ܕܠܐ ܩܠܐ ܡܫܒܚܝܢ ܗܘܘ ܘܡܨܠܝܢ. ܘܒܫܬܩܐ ܘܒܡܕܥܐ ܡܫܒܚܝܢ\n ܗܘܘ ܘܡܨܠܝܢ ܠܪܒܘܬܐ ܥܠܝܬܐ ܘܩܕܝܫܬܐ ܕܡܪܐ ܚܝ̈ܐܼ ܠܐܒܐ ܩܕܝܫܐ ܘܡܫܒܚܐܼ. ܕܟܣܐ ܒܙܝܘܐ ܪܒܐ\n ܕܢܦܫܗ: ܘܡܥܠܝ ܘܩܕܝܫ ܡܢ ܟܠ ܡܚܗ̈ܫܒܢ. ܘܠܐ ܣܿܦܩ ܠܫܢܐ ܕܐܢܫܐ ܕܢܐܡܪ ܥܠܘܗܝ ܐܝܟ ܕܐܝܬܘܗܝ܆\n ܐܠܐ ܐܝܟ ܕܨܒܐܼ ܘܐܡܬܝ ܕܨܒܐܼ ܘܒܝܕ ܡܿܢ ܕܨܿܒܐ. ܘܠܐ ܣܿܦܩܝܢ ܥܗܠܡܘܗܝ ܥ̈ܠܝܐܼ ܘܠܐ ܬܚ̈ܬܝܐ\n ܠܡܐܡܪ ܥܠ ܪܒܘܬܗ: ܐܠܐ ܐܝܟ ܕܝܐܝܐ ܠܗ ܠܨܒܢܐ ܕܪܒܘܬܗ ܕܬܓܠܐ ܠܥ̈ܠܡܐ. ܐܝܟ ܕܡܫܟܚܝܢ ܕܢܩܒܠܘܢ\n ܡܢ ܡܘܗܒܬܐ ܕܪܒܘܬܗ. ܡܛܠ ܕܣܓܝܐܐ ܗܝ ܘܠܐ ܡܘܦܝܢ ܠܡܡܠܠܘܬܗܿ.. ܐܝܬܝܗܘܢ ܗܘܘ ܗܟܝܠ ܗܿܢܘܢ\n ܚ̈ܟܝܡܐ ܕܡܬܩܪܝܢ ܗܘܘ ܡ̈ܓܘܫܐ ܒܠܫܢܗ ܕܐܬܪܐܪ. ܡܛܠ ܕܒܫܬܩܐ ܕܠܐ ܩܠܐܼ. ܡܫܒܚܝܢ ܗܘܘ ܠܐܠܗ\n ܟܘܠܐ. ܠܗܿܘ ܕܒܡܠܬܗ ܘܨܒܝܢܗܼ ܗܘܼܐ ܟܠ ܕܐܝܬܘܗܝܼ ܘܟܠ ܕܗܘܿܐ ܘܩܿܠܡܼ ܘܟܠ ܕܥܬܝܕ ܠܡܗܘܐ. ܘܠܬ\n ܡܕܡ ܕܗܘܿܐ ܠܒܪ ܡܢ ܨܒܝܢܗ. ܘܠܝܬ ܬܘܒ ܡܿܢ ܕܢܩܘܡ ܠܘܩܒܠ ܨܒܝܢܗ ܕܐܒܐ ܕܟܠ.܀܀ ܫܡܗ̈ܝܗܘܢ\n ܕܚܟ̈ܝܡܐ ܘܡ̈ܠܟܐܼ. ܗܟܢܐ ܡܬܩܪܝܢ ܗܘܘ. ܙܗܪܘܢܕܕ ܒܪ ܐܪܛܒܢ.. ܗܘܪܡܙܕ ܒܪ ܣܢܛܪܘܡ.. ܐܘܫܬܙܦ\n ܒܪ ܓܘܕܦܪ.. ܐܪܫܟ ܒܪ ܡܗܪܘܡ.. ܙܪܢܘܕ ܒܕ ܘܕܘܕ.. ܐܪܝܗܘ ܒܪ ܟܣܪܘ.. ܐܪܛܚܫܝܫܬ ܒܪ ܚܘܝܠܬ..\n ܐܫܬܢܒܘܙܢ ܒܪ ܫܝܫܪܘܢ.. ܡܗܪܘܡ ܒܪ ܗܘܡܡ.. ܐܚܫܪܫ ܒܪ ܨܚܒܢ.. ܢܨܪܕܝܚ ܒܪ\n ܒܠܕܢ.. ܡܪܘܕܟ ܒܪ ܒܝܠ..܀܀ ܗܠܝܢ ܐܝܬܝܗܘܢ ܡ̈ܠܟܐ ܒܢ̈ܝ ܡ̈ܠܟܐ ܡܕ̈ܢܝܚܐܼ ܒܐܪܥܐ ܕܫܝܪ.\n ܕܐܝܬܘܗܝ ܒܿܪܝܐ ܕܟܠܗ ܡܕܢܚܐ ܕܥܠܡܐ ܕܝܬܒܐ ܕܒܢ̈ܝܢܫܐ. ܠܐܘܩܢܘܣ ܝܡܐ ܪܒܐ ܕܠܒܪ ܡܢ ܥܠܡܐܼ ܡܢ\n ܡܕܢܚܗܿ ܕܐܥܪܐ ܕܢܘܕ. ܗܿܝ ܕܝܬܒ ܗܘܐ ܒܗܿ ܐܕܡ ܪܒܐ ܘܪܝܫܐ ܕܟܠܗܝܢ ܫܪ̈ܒܬܐ ܕܥܠܡܐ.. ܘܗܼܢܘܢ\n ܗܠܝܢ ܒ̈ܢܝ ܡ̈ܠܟܐ ܩܿܒܼܠܘ ܗܘܘ ܦܘ̈ܩܕܢܐ ܘܢ̈ܡܘܣܐܿ. ܘܐܦ ܟܬܒ̈ܐ ܡܢ ܐܒܗ̈ܝܗܘܢ. ܐܦ ܕܪܐ ܡܢ\n ܕܪܐ ܩܒܠ ܗܘܘ ܚܕ ܡܢ ܚܕ܆ ܡܢ ܫܬ ܒܪ ܐܒܘܢ ܐܕܡ. ܡܛܠ ܕܓܠܼܐ ܗܘܐ ܠܗ ܐܕܡ ܠܫܬ ܒܪܗ ܟܕ ܗܘܼܐ\n ܠܗ. ܘܒܕܩ ܠܗ ܐܕܡ ܠܫܬܼ ܥܠ ܪܒܘܬܗ ܩܕܝܡܬܐ ܥܕ ܠܐ ܢܥܒܪ ܥܠ ܦܘܩܕܢܐ. ܘܥܠ ܡܦܩܬܗ ܕܡܢ ܦܪܕܝܣܐ.\n ܘܙܗܪܗ ܠܫܬ ܒܪܗܼ ܕܠܐ ܢܥܒܪ ܐܦ ܗܼܘ ܥܠ ܟܐܢܘܬܐܿ ܐܟܘܬܗ ܕܐܕܡ.. ܘܩܒܠ ܦܘܩܕܢܗ ܫܬ ܕܐܒܘܗܝ\n ܒܠܒܐ ܕܟܝܐ. ܘܐܙܕܗܪ ܒܫܠܡܘܬܐܼ ܐܦ ܒܡܘܗܒܬܗ ܕܥܠܡܐ ܡܪܐ ܪܒܘܬܐ. ܘܐܬܝܗܒ ܠܗ ܠܫܬܼ. ܕܢܪܫܘܡ\n ܒܟܬܒܐ ܘܢܘܕܥ ܚܟܡܬܐܼ ܘܢܩܪܐ ܒܫܡܗ ܕܡܪܝܐ ܡܪܐ ܟܠ ܢܦܫ ܕܒܥܝܐ ܚ̈ܝܐ. ܘܡܢܗ ܩܕܡܝܐܝܬ ܐܬܚܙܝ\n ܟܬܒܐ ܒܥܠܡܐ. ܕܪܫܝܡ ܒܫܡܗ ܕܥܠܡܐ. ܘܐܫܠܡܗ ܫܬ ܠܟܬܒܐ ܕܪܫܡ ܠܕܪ̈ܘܗܝ. ܘܐܬܝܒܠ ܥܕܡܐ ܠܢܘܚ.\n ܗܿܘ ܕܐܫܬܟܚ ܐܦ ܗܼܘ ܟܐܢܐܼ. ܘܐܬܦܨܝ ܐܦ ܗܼܘ ܡܢ ܡܝ̈ܐ. [ܘܒܥܕܢ ܛܘܦܢܐ ܢܣܒ] ܐܢܘܢ ܐܦ ܢܘܚ\n ܠܟ̈ܬܒܐ ܕܦ̈ܘܕܩܢܐ ܥܡܗ [ܒܟܘܠܐ. ܘܟـ]ـܕ ܢܦܩ ܡܢ ܟܘܠܐ ܦܩܕ ܐܦ ܗܼܘ ܢܘܚܼ ܠܕܪܗܐ ܕܡܢ ܒܬܪܗܼ.\n ܕܗܼܘܘ ܡܬܿܢܝܢ ܪܘܪ̈ܒܬܗ ܘܐܪ̈ܙܐ ܟ̈ܣܐ ܕܟܬܝܒܝܢ ܒܗܘܢ ܒܟ̈ܬܒܐ ܕܫܬܼ. ܥܠ ܪܒܘܬܗ ܕܐܒܐܿ ܘܐܪ̈ܙܐ\n ܟܠܗܘܢ. ܐܬܝܒܠ ܕܝܢ ܗܼܢܘܢ ܟ̈ܬܒܐ ܘܐܪ̈ܙܐ ܘܗܼܘ ܡܡܠܐ ܒܡܫܠܡܢܘܬܐܼ. ܐܦ ܥܕܡܐ\n ܠܐܒ̈ܗܝܢ. ܘܝܠܦ ܘܩܒܠ ܒܚܕܘܬܐ ܘܐܫܠܡ ܐܢܘܢ ܠܢ ܕܝܠܢ. ܘܢܛܪܝܢ ܗܘܝܢ ܐܦ ܚܢܢ܆ ܒܚܘܒܐ ܘܒܕܠܚܬܐ\n ܠܪ̈ܐܙܝܗܝܘܢ ܕܝܠܗܘܢ ܕܟ̈ܬܒܐ ܘܐܪ̈ܙܐ ܘܡ̈ܠܐ ܘܒܫܬܩܐ ܡܨܠܝܢ ܗܘܝܢ܆ ܘܡܘܕܝܢ ܘܡܫܒܚܝܢ ܗܘܼܝܢ.\n ܟܕ ܟܿܦܝܢ ܗܘܝܢ ܒܘܪ̈ܟܝܼ ܘܡܪܝܡܝܢ ܗܘܝܢ ܐܝ̈ܕܝܢܼ ܠܪܘܡܐ ܕܫܡܝܐ ܠܡܪܐ ܪܒܘܬܐܿ ܗܿܝ ܕܟܫܝܐ ܡܢ\n ܥܝ̈ܢܝ ܟܠ ܕܚܝ. ܘܣܝܼܡܝܢ ܗܘܘ ܗܿܢܘܢ ܟ̈ܬܒܐ ܕܐܪ̈ܙܐ ܟܣ̈ܝܐ ܒܛܘܪ ܢܨܚ̈ܢܐܼ. ܒܡܕܢܚܗ ܕܝܠܗ\n ܕܫܝܪ ܐܬܪܢ. ܒܡܥܪܬܐ ܡܥܪܬ ܓܙ̈ܐ ܕܐܪ̈ܙܐ ܕܚ̈ܝܐ [ܕܬܩܐ]. ܘܦܩܕܘܢ ܐܒ̈ܗܝܢ ܐܦ ܠܢ܆ ܐܝܟܢܐ\n ܕܩܒܠܘ ܐܦ ܗܼܢܘܢ ܡܢ ܐܒܗ̈ܝܗܘܢ. ܘܐܡܪܘ ܠܢܼ ܕܣܿܟܘ ܠܢܘܗܪܐ ܕܕܢܿܚ ܠܟܘܢܼ. ܡܢ ܡܕܢܚܐ ܥܠܝܬܐ\n ܕܒܪܘܬܗ ܕܐܒܐ ܠܢܘܗܪܐ ܕܡܢ ܪܘܡܐ ܕܢܧܚ ܒܕܡܘܬ ܟܘܒܟܐ ܥܠ ܛܘܪ ܢܨܚ̈ܢܐ. ܘܫܪܐ ܥܠ ܥܡܘܕܐ\n ܕܢܘܗܪܐܿ. ܒܓܘ ܡܥܪܬ ܓܙ̈ܐ ܘܐܪ̈ܙܐ ܟܣ̈ܝܐ. ܘܦܩܘܕܘ ܐܦ ܐܢܬܘܢ ܠܒ̈ܢܝܟܘܢ܇ ܘܒ̈ܢܝܟܘܢ\n ܠܒܢܝ̈ܗܘܢܼ. ܥܕܡܐ ܕܢܬܚܙܐ ܠܕܪ̈ܝܟܘܢ܇ ܐܪܙܐ ܕܟܘܟܒܐ ܕܕܢܿܚ ܡܢ ܪܒܘܬܐ ܥܠܝܬܐܿ. ܢܘܗܪܐ ܐܝܟ\n ܟܘܟܒܐ. ܘܡܢܗܪ ܠܟܠܗܿ ܒܪܝܬܐܿ. ܘܡܥܡܛ ܠܢܘܗܪܗ ܕܫܡܫܐ ܘܕܣܗܪܐ ܘܕܟܘ̈ܟܒܐܼ: ܘܚܕ ܡܢܗܘܢ ܠܐ\n ܡܬܚܙܐ ܐܘ ܡܫܟܚ ܕܢܩܘܡ ܩܕܡ ܢܘܗܪܗ. ܐܪܙܐ ܗܘ ܓܝܪ ܒܐ ܕܒܪܐ ܕܪܒܘܬܐ ܥܠܝܬܐܿ. ܕܐܝܬܘܗܝ ܩܠܐ\n ܕܐܒܐ ܝܠܕܐ ܕܡܚܫܒܬܗ ܕܡܣܝܬܐܿ. ܢܘܗܪܐ ܕܙܠܝܩܐ ܕܬܫܒܘܚܬܗ܇ ܨܒܝܢܐ ܕܘܝܘܩܢܐ ܕܟܣܝܘܬܗ܆ ܡܠܬܐ\n ܝܿܠܕܬ ܟܠ ܕܡܫܚܒܬ̈ܿ. ܢܒܥܐ ܕܚܝ̈ܐ ܕܠܐ ܓܐܙ ܡܢ ܡܥܝܢܗ܇ ܡܠܬܐ ܕܒܪܬ ܟܠ ܐܝܟ ܨܒܢܐ ܕܫܠܘܚܗܿ܇\n ܝܘܩܢܐ ܕܠܝܬ ܠܗ ܨܘܪܬܐ ܘܕܡܘܬܐ ܒܟܠ ܐܝܠܝܢ ܕܩܝܡܝܢ. ܗܢܐ ܕܒܚܝܠܗ ܘܒܡܠܬܐ ܐܣܬܕܪܘ ܘܩܡ ܟܠܗܘܢ\n ܥܠ̈ܡܐܿ. ܒܪܐ ܗܘ ܕܪ̈ܚܡܐ ܡܫ̈ܠܡܢܐ܇ ܙܠܝܩܐ ܗܘ ܕܢܘܗܪܐ ܕܬܫܒܘܚܬܐ ܕܐܒܐ\n ܕܪܒܘܬܐܼ ܕܠܐ ܡܬܡܠܠܐ.. ܡܟܝܠ ܗܘܼܝܬܘܢ ܝܿܕܥܝܢܼ ܕܐܡܬܝ ܕܕܢܿܚ ܠܟܘܢ ܗܢܐ ܢܘܗܪܐ ܡܢ ܗܿܝ\n ܪܒܘܬܐ ܕܠܝܬ ܠܗܿ ܣܟܐܼ. ܘܢܬܚܘܐ ܠܟܘܢ ܒܕܡܘܬ ܟܘܟܒܐܐܝܟ ܕܡܫܟܚܝܬܘܢ ܠܡܚܙܝܗ܆ ܚܦܝܛܐܝܬܿ\n ܒܚܕܘܬܐ ܘܒܚܘܒܐ ܘܒܚܦܝܛܘܬܐ ܡܠܝܐܝܬ: ܟܕ ܫܩܠܝܢ ܐܢܬܘܢ ܩܘܪ̈ܒܢܐ ܕܟܝ̈ܐ ܡܢ ܕܝܠܗܼ. ܕܣܝܼܡܝܢ\n ܒܡܥܪܬ ܓܙ̈ܐ ܡܢ ܐܒܗ̈ܝܟܘܢ ܕܐܪ̈ܙܐ ܟܣ̈ܝܐ ܒܛܘܪ ܢܨܚ̈ܢܐ. ܙܠܘ ܠܐܝܟܐ ܕܡܒܕܪ ܠܟܘܢ ܢܘܗܪܐ ܕܝܠܗ\n ܕܟܘܟܒܐ. ܘܬܚܙܘܢ ܢܝܚܐ ܪܒܐ ܘܬܡܝܗܐܼ. ܐܠܗܐ ܟܕ ܡܬܚܙܐ ܒܗܗܕܡܐ ܕܒܪ ܐܢܫܐ. ܘܟܕ ܡܟܐܪ ܘܡܣܟܝܢ\n ܘܒܨܝܪ ܘܚܠܦ ܘܡܟܝܟܼ. ܘܐܦ ܢܝܫܗ ܕܨܠܝܒܐ ܡܬܚܙܐ ܥܠܘܗܝ܇ ܬܐܙܠܘܢ ܠܩܕܡܘܗܝܿ ܒܚܘܒܐ ܘܒܚܕܘܬܐܿ.\n ܟܕ ܫܿܩܠܝܢ ܐܢܬܘܢ ܥܠܝܟܘܢ ܩܘܪ̈ܒܢܝܟܘܢܼ. ܘܬܣܓܕܘܢ ܩܕܡܘܗܝ ܕܝܠܕܐ ܫܠܝܛܐ ܘܡܟܝܟܐ ܘܩܛܝܠܐ.\n ܘܬܩܪܒܘܢ ܠܗ ܩܘܪ̈ܒܢܝܟܘܢܼ. ܘܬܩܒܠܘܢ ܡܢܗ ܒܘܪܟܬܐ ܕܚܝ̈ܐܼ. ܘܬܫܬܘܦܘܢ ܥܡܗ ܒܚܕܘܬܐ ܕܡܐ ܕܐܿܬܐ\n ܒܫܘܒܚܗ ܟܣܝܐܼ. ܘܒܐܠܗܘܬܗ ܓܡܝܪܬܐܼ. ܘܒܥܘܬܪܗ ܡܫܡܠܝܐ ܕܠܐ ܥܒܿܪܼ. ܘܒܥܠܡܗ ܚܕܬܐ ܒܢܘܗܪܗ ܕ.\n . . . . . . . . . . . ܘܒܚܝ̈ܐ ܓܡܝܪ̈ܐ ܕܢܬܠ ܠܟܘܠܗܘܢ ܐܦ ܐܢܬܘܢܼ ܐܙܕܗܪܘ ܘܦܩܘܕܘ\n ܠܒ̈ܢܝܟܘܢ. ܘܐܢ ܗܼܘ ܕܠܐ ܬܓܕܫ ܡܬܝܬܗ ܕܢܘܗܪܗ ܕܟܘܟܒܐ ܒܝ̈ܘܡܬܟܘܢܼ. ܐܦ ܒܢ̈ܝܟܘܢ ܠܒ̈ܢܝܗܘܢ\n ܢܐܡܪܘܢܼ. ܥܕܡܐ ܕܢܫܠܡܘܢ ܐܪ̈ܙܐ ܘܓܠܝ̈ܢܐ ܕܟܬܝܒܝܢ ܥܠ ܡܬܝܬܗ. ܘܩܒܠܢܢ ܢܡ̈ܘܣܐ ܘܦ̈ܘܩܕܢܐ ܡܢ\n ܐܒ̈ܗܝܢ܆ ܐܦ ܚܢܢ ܡܠܦܝܢ ܗܘܝܢ ܟܠܗܘܢ ܐܪ̈ܙܐܼ. ܘܡܙܗܪܝܢ ܗܘܝܢ ܠܒܢܝ̈܇ ܕܐܟܒܪ ܒܝ̈ܘܡܬܟܘܢ\n ܗܘܿܝܐ ܡܬܝܬܗ ܕܢܘܗܪܗ ܕܟܘܟܒܐ ܗܢܐ. ܐܝܟ ܕܩܒܠܢ ܘܝܠܦܢ ܡܢ ܐܒ̈ܗܝܢ.. ܘܣܿܠܩܝܢ ܗܿܘܝܢ ܠܛܘܪ\n ܢܨܚ̈ܢܐ. ܘܟܕ ܐܬܿܟܢܫܢܢܢ ܟܠܢ: ܐܢܫ ܐܢܫ ܡܢ ܐܘܘܢܗ ܠܫܦ̈ܘܠܘܗܝ ܕܛܘܪܐ. ܡܩܘܝܢ ܗܘܝܢ ܒܕܘܟܬܐ\n ܚܕܐ: ܒܕܟܝܘܬܐ ܒܝܘܡܝ ܚܡ̈ܫܐ ܘܥܣܪ̈ܝܢ ܒܝܪܚܐ ܟܠ ܐܝܪܚ. ܘܥܡܿܕܝܢ ܗܘܝܢ ܒܥܝܢܐ\n ܚܕܐ ܕܐܝܬܝܗܿ ܗܘܬ ܒܫ̈ܦܘܠܘܗܝ ܕܛܘܪܥܐ. ܘܗܼܝ ܥܝܢܐ ܡܬܩܪܝܐ ܕܬܕܟܝܬܐ. ܘܩܡܝܡܝܢ ܗܘܘ ܥܠܝܗ\n ܐܝ̈ܠܢܐ ܫܒ̈ܥܐ: ܙܝܢܬܐ. ܘܓܦܬܐ. ܘܐܣܐ. ܘܫܘܪܝܢܐ. ܘܐܛܪܘܓܐ. ܐܪܙܐ. ܘܒܪܘܬܐ.. ܘܛܘܪܐ ܗܘ ܟܠܗ\n ܦܐܐ ܘܪܓܝܓܼ ܡܢ ܟܠ ܛܘܪ̈ܐ ܕܒܐܬܪܢܼ ܕܠܐ ܡܫܘܚܬܐ.. ܘܡܿܚܐ ܗܘܐ ܡܢܗ ܪܝܚܐ ܕܟܠ ܒܣ̈ܡܘܢܐ. ܘܛܠܐ\n ܕܪܐܣ ܗܘܐ ܒܗܼ. ܪܝܚܐ ܒܣܝܡܐ. ܘܡܐ ܕܗܿܘܐ ܗܘܐ ܪܝܫ ܝܪܚܐܼ. ܣܠܩܿܝܢ ܗܘܝܢ ܘܐܙܿܠܝܢ ܠܪܝܫ\n ܛܘܪܐܼ. ܘܩܝܡܝܢ ܗܘܝܢ ܩܕܡ ܬܪܥܗܿ ܕܝܠܗܿ ܕܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ. ܘܒܪܟܝܢ ܗܘܝܢ ܥܠ\n ܒܘܪ̈ܟܝܢ܆ ܘܦܫܛܝܢ ܗܘܝܢ ܐܝܕ̈ܝܢ ܠܫܡܝܐܼ. ܘܡܨܠܝܢ ܗܘܼܝܢ ܘܣܓܕܝܢ ܒܫܬܩܐ ܕܠܐ ܩܠܐܿ. ܠܐܒܐ\n ܕܪܒܘܬܐ ܥܠܝܬܐܿ. ܗܿܝ ܕܠܐ ܡܬܡܠܐܐ ܘܠܐ ܡܣܬܝܟܐܿ. ܥܕܡܐ ܠܥܠܡ. ܬܠ̈ܬܐ ܒܝܪܚܐ ܘܥܠܝܢ ܗܘܝܢ ܠܗܿ\n ܠܡܥܪܬܐ ܥܠ ܓ̈ܙܐ ܕܣܝ̈ܡܬܐ ܕܡܛܝ̈ܒܢ ܗܘܼ̈ܝ ܠܩܘܪ̈ܒܢܐ ܕܝܠܗ ܕܟܘܟܒܐܿ. ܘܠܣܓܕܬܐ ܕܢܘܗܪܐ ܗܿܘ\n ܕܡܣܿܟܝܢ ܗܘܝܢ ܠܗ. ܘܡܕܡ ܕܩܿܪܝܢ ܗܘܝܢ ܘܫܿܡܥܝܢ ܗܘܝܢ ܡܢ [ܓܠܝܢܐ ܡܐ] ܕܗܿܦܟܝܢ ܗܘܝܢ܆\n ܢܿܚܬܝܢ ܒܚܕܘܬܐܼ. ܐܿܡܪܝܢ ܗܘܝܢ ܘܡܿܠܦܝܢ ܠܒܢ̈ܝܢ ܘܠܫܪ̈ܒܬܢ. ܘܠܟܠ ܕܝܗܿܒ ܢܦܫܗ ܒܚܘܒܐ\n ܠܡܐܠܦ. ܘܐܢ ܢܓܕܫ ܘܢܦܛܪ ܚܕ ܡܢܢ܆ [ܒܪܗ ܐܘ ܚܕ ܡܢ ܒܢ̈ܝ ܫܪܒܬܗܼ ܢܩܝܡ] ܒܕܘܟܬܗ: ܐܝܟ ܡܐ\n ܕܩܡܢܢ ܒܕܘܟܬ ܐܒܗ̈ܝܢ܇ ܥܕܡܐ ܕܫܠܼܡ ܙܒܢܐ ܕܡܬܝܬܗ ܕܟܘܟܒܐ܆ ܐܦ [ܒܢ̈ܝ ܐܬܪܐ] ܗܿܘ: ܐܝܠܝܢ\n ܕܝܗܒܝܢ ܗܘܘ ܢܦܫܗܘܢ ܠܚܘܒܐ ܕܓܠܝܢܐ ܕܢܐܠܦܘܢ ܒܚܕܘܬܐܼ. ܡܿܠܦܝܢ ܗܘܝܢ ܠܗܘܢܼ. ܘܐܝܠܝܢ ܕܠܐ\n ܨܒܿܝܢ ܗܘܘ ܕܢܐܠܦܘܢܼ ܘܡܪܚܩܝܢ ܢܦܫ̈ܬܗܘܢ ܡܢ ܥܘܕܪܢܐ. [ܡܛܠ ܕܚܿܙܝܢ ܗܘܘ ܫܠܝܘܬܢ] ܕܒܫܬܩܐ\n ܡܨܠܝܢ ܗܘܝܢ: ܘܒܐܝܩܪܐ ܐܿܡܪܝܢ ܗܘܝܢ ܠܗܘܢ [ܠܐܪ̈ܙܝܢ.] ܀ ܬܘܒܼ ܡܢ ܟ̈ܬܒܐ\n ܕܐܝܬ ܗܘܘ ܒܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ: ܟܠ ܦܬܓܡܐ ܕܡܠܠ ܐܒܘܢ ܐܕܡܼ. ܪܝܫ ܛܘܗܡܢ ܪܒܐ ܥܡ ܫܬ\n ܒܪܗܼ. ܕܗܘܼܐ ܠܗ ܡܢ ܒܬܪ ܡܘܬܗ ܕܗܒܝܠܼ ܕܩܛܠܗ ܩܐܝܢ ܐܚܘܝܗܼ. ܘܐܬܐܒܠ ܥܠܘܗܝ ܐܕܡ ܐܒܘܗܝ.\n ܘܒܕܩ ܠܗ ܐܕܡ ܠܫܬ ܒܪܗܼ ܥܠܘܗܝ [ܕ . . . . . ܘܥܠ ܓܠܝܢܐ] ܕܢܘܗܪܐ ܕܟܘܟܒܐܼ. ܘܥܠ ܬܫܒܘܚܬܗ.\n ܡܛܠ ܕܚܿܙܐ [ܗܘܐ] ܠܗ ܒܓܢܬ ܥܕܝܢ܆ ܟܕ ܢܿܚܬ ܗܘܐ ܘܫܪܐ ܥܠ ܐܝܠܝܢܐ ܕܚܝ̈ܐ. ܘܡܗܪ ܠܟܠܗ [ܥܕ ܠܐ\n ܢܥܒـ]ـܪ ܐܕܡ ܥܠ ܦܘܕܩܢܐ ܕܐܒܐ ܕܪܒܘܬܐ ܥܠܝܬܐ. ܘܟܕ ܥܒܼܪ ܥܠ ܦܘܩܕܢܐ ܕܣܡ ܠܗܼ. ܐܬܓܠܙܬܿ ܡܢܗ\n ܚܙܬܗ ܕܝܠܗ ܕܟܘܟܒܐ. ܘܡܛܠ ܡܦܩܬܗ ܕܡܢ ܦܪܕܝܣܐ. ܘܡܬܐܒܠ ܗܘܐ ܐܒܘܢ ܐܕܡ ܥܠ ܣܟܠܘܬܐ ܕܐܬܡܟܟ ܡܢ\n ܪܒܘܬܗ. ܘܣܓܝ ܡܙܗܿܪ ܗܘܐ ܠܗ ܠܫܝܬ ܒܪܗܼ. ܘܡܠܦ ܗܘܐ ܠܗ ܕܢܗܠܟ ܒܟܐܢܘܬܐܼ ܕܢܐܫܟܚ ܪ̈ܚܡܐ ܩܕܡ\n ܐܒܐ ܕܪܒܘܬܐ. ܘܐܿܡܪ ܗܘܐ ܠܗ: ܒܪܝܼ ܢܗܘܘܢ ܡܢܝ ܕܪ̈ܐ ܘܥ̈ܠܡܐܼ ܘܡܢ ܝܠܕ̈ܝ. ܘܢܗܘܘܢ ܡܬܿܢܝܢ\n ܣܟܠܘܬܝ. ܘܡܡܬܠܝܢ ܒܡ̈ܬܐܼ. ܚܕ ܠܚܕ. ܟܕ ܥܠܝ ܫ̈ܠܡܢܼ ܘܢܐܡܪܘܢ: ܟܠ ܡܠܟܘ ܕܬܬܦܿܠܓ ܥܠ\n ܢܦܫܗܼܿ. ܠܐ ܬܩܘܡ. ܗܕܐ ܥܠܝ ܫܿܠܡܐ ܕܐܬܦܿܠܓܬ ܥܠ ܡܠܟܘܬܝ ܕܩܐܡ ܗܿܘܝܬ ܒܗܿ: ܘܐܢܐ ܒܐܝܕ̈ܝ\n ܐܘܒܕܬܗܿ ܡܢܝ. ܒܪܝܼ. ܐܠܥܐ ܕܐܬܦܪܫܬܿ ܡܢܝ: ܗܼܝ ܗܘܬܿ ܫܦܝܐ ܘܥܪܬܗܿ ܠܥܝ̈ܢܝ. ܐܦ ܐܢܐ\n ܐܬܢܿܒܝܬ ܗܘܿܝܬ ܟܕ ܚܿܙܝܬܗܿ ܘܐܿܡܪܬ: ܕܗܢܐ ܙܒܢܐ ܓܪܡܐ ܘܒܣܪܐ ܡܢܝ. ܘܫܦܝܪ ܩܿܪܬܗܿ ܙܒܢܐܼ.\n ܡܛܠ ܕܗܘܬܿ ܠܝ ܬܘܩܬܐ. ܒܪܝ ܐܙܕܗܪ ܡܢܗܿ ܒܡ̈ܠܝ ܦܘܡܟܼ ܘܠܐ ܬܓܠܼܐ ܠܗܿ ܟܠ ܐܪ̈ܙܝ ܠܒܟ. ܪܒܘܠܝ\n ܓܝܪ [ܚܢܢܐܼ.] ܠܐܝܩܪܐ ܘܠܬܫܒܘܚܬܐ ܥܒܼܕܗܿ ܠܝ ܡܥܕܪܢܐ. ܡܛܠ ܕܪܚܡ [ܗܘܐ ܠܝܼ] ܐܝܟ ܒܪܐ\n ܚܒܝܒܐ. ܘܐܢ ܥܒܿܕܬܗܿ ܠܝ ܡܣܓܦܢܘܬܐܼ ܘܡܥܩܪܬ ܥܩܒ̈ܝܼ. ܥܕܡܐ ܕܐܦܩܬܢܝ ܡܢ\n ܦܪܕܝܣܐ ܕܡܠܟܘܬܝ. ܘܐܢܐ ܠܐ ܐܬܒܿܝܢܬ [ܒܐܝܩܪܝ]. ܐܠܐ ܐܦ ܒܠܒܝܼ ܐܬܬܪܝܡܿܬ ܒܡܠܼܟܐ ܕܢܟܠܐ\n ܕܝܗܿܒܬܿ ܠܝ: ܟܣܐ ܕܫܡܼܥܐ ܕܡ̈ܠܐ ܡܪ̈ܪܐܿ. ܒܢܟܠܗ ܕܚܘܝܐ. ܘܠܐ ܐܬܒܿܝܢܬ ܒܩܕܡܝܘܬܝ [ܟܕ ܠܐ\n ܐܝܬܝ ܗܘܝܬ܇] ܘܟܕ ܗܘܝܬܼ ܒܐܝܢܐ ܐܝܩܪܐ ܐܝܬܝ ܗܘܝܬ: ܘܒܫܘܠܛܢܝ ܕܥܠ ܟܘܠܗ ܥܠܡܐܼ. ܘܒܚܘܒܝ\n ܕܠܘܬ ܥܝܪ̈ܐ ܩܕ̈ܝܫܐܼ. ܘܒܟܘܠ ܚܝ̈ܝ ܕܒܓܘ ܦܪܕܝܣܐ. ܘܝܬܝܪ ܡܢ ܟܠܡܕܡ ܪ̈ܚܡܘܗܝ ܘܒܣܝܡܘܬܗ\n ܕܪܒܘܠܝ ܩܕܝܫܐܼ. ܕܡܚܒ ܗܘܐ ܠܝ ܘܡܚܪܡ ܥܠܝܼ ܐܝܟ ܐܒܐ ܒܣܝܡܐ. ܘܟܕ ܥܒܿܪܬ ܒܡܪܚܘܬܝ ܥܠ\n ܦܘܩܕܢܗܼ. ܠܐ ܐܝܟ ܡܪܐ ܕܐܚܿܕ ܐܟܬܐ ܕܢܢܝ: ܐܠܐ ܐܝܟ ܐܒܐ ܒܣܝܡܐܿ. ܕܚܠܝܼܛܝܢ ܪ̇ܡܘܗܝ\n ܒܡܪܕܘܬܗ. ܐܠܘ ܓܝܪ ܐܝܟ ܣܟܠܘܬܟܝ ܕܝܠܝ ܕܢܢܝܼ. ܐܝܟ [ܗܼܒܠܐ ܡܣܝܦ] ܗܘܐ ܠܝܼ. ܘܐܝܟ ܕܠܐ ܐܝܬܝ\n ܗܘܿܝܬ ܥܿܒܕ ܗܘܐ ܠܝ. ܘܡܢܘ ܕܢܩܘܡ ܠܩܘܒܠܗ ܘܢܐܡܪ ܠܗܼ ܡܢܐ ܥܒܼܕܬ. ܐܠܐ ܪܕܢܝ ܒܪ̈ܚܡܐܼ. ܘܠܐ\n ܐܝܟ ܣܟܠܘܬܝ ܕܢܢܝ. ܕܗܐ ܚܿܙܝܬ ܒܪܝܼ ܟܠܗ ܒܪܝܬܐ ܕܬܚܝܬ ܫܘܠܛܢܝ ܐܝܬܝܗܿ܆ ܐܝܟ ܕܡܢ ܩܕܝܡ.\n ܘܢܟـ[ـܘܠܝ ܒܝܫܐ] ܒܙܐܦܗ ܨܼܒܐ ܕܢܡܟܟܢܝܼ ܘܢܙܟܐ ܡܢ ܬܚܝܬ ܫܘܠܛܢܝ. ܬܝܪܐܝܬ ܗܼܘ ܒܪ̈ܚܡܘܗܝ\n ܪܒܘܠܝ ܒܣܝܡܐܼ. ܣܡܗ ܬܚܝܬ ܪ̈ܓܠܝܼ ܕܐܕܘܫܝܘܗܝ. ܟܕ ܣܡ ܥܠܝ ܕܚܠܬܐܼ. ܕܠܐ ܬܘܒ ܐܫܬܡܥ\n ܠܡܘܠܟܢܗ. ܘܐܝܟ ܕܝܿܢܐ ܕܟܐܢܘܬܗܼ. ܣܟܪܗ ܠܦܘܡܗ ܫܿܩܪܐܼ. ܘܡܠܝܗܝ ܥܦܪܐ. ܘܬܼܿܒܪ ܪ̈ܓܠܘܗܝ ܕܠܐ\n ܢܗܠܟ ܥܠܝܗ̈ܝܢ. ܟܕ ܦܪܫܗ ܡܢ ܟܠܗܿ ܚܝܘܬܐ ܕܒܪܝܐ ܐܟܘܬܗ. ܘܗܠܝܢ ܟܠܗܝܢܼ ܒܪܝܼ ܓܕ̈ܫܢܝ.\n ܘܐܬܡܿܟܟܬ ܡܢ ܪܒܘܬܝ. ܥܠܼܬܐ ܕܟ̈ܠܗܝܢ ܒܝܫ̈ܬܐܼ. ܐܡܟ ܚܘܐ ܗܘܬܿ ܠܝ ܬܘܩܬܐ. ܐܠܐ ܐܢܬ ܒܪܝܼ\n ܐܙܕܗܪ ܡܢ ܡܘܠܟܢܗܿ ܘܠܐ ܬܫܬܡܥ ܠܗܼܿ ܐܟܘܬܗܝ. ܐܠܐ ܪܚܡ ܘܝܩܪ ܠܡܪܐ ܚܝ̈ܐܼ. ܪܒܘܠܝ ܒܣܝܡܐܼ.\n ܘܢܚܝܟ ܘܢܬܪܚܡ ܥܠܝܟ. ܘܢܗܘܘܢ ܓܝܪ ܡܢ ܫܪܒܬܝ ܘܝܠܕ̈ܝܼ ܐܢ̈ܫܐ ܫܒ̈ܝܚܐ ܘܡܝܩܪܗܐ\n ܘܡܡ̈ܠܠܝ ܐܪ̈ܙܐ ܕܪܒܘܬܐ. ܘܢܫܟܚܘܢ ܪ̈ܚܡܐ ܣܓܝ̈ܐܐ. ܘܢܨܠܘܢ ܘܢܒܥܘܢ ܘܢܫܬܡܥܘܢ. ܘ . . .\n ܕܪܒܘܬܐܼ. ܘܥܠ ܙܒ̈ܢܐ ܐܚܪ̈ܝܐ ܕܗܿܘ ܕܪܐ ܢܼܗܘܘܢ ܬܘܒ ܡـܪ̈ܝـ]ـܕܝـ[ـܢܼ] ܘܠܐ ܢܕܚܠܘܢ ܡܢ\n ܣܟܠܘܬܝܼ ܘܡܢ ܕܝܢܐ ܕܗܘܿܐ ܠܝ: ܐܠܐ ܢܡܪܚܘܢ ܘܢܡܠܠܘܢ ܓܘܕܦܐܼ ܥܕܡܐ ܠܪܒܘܬܐ ܥܠܝܬܐ. ܘܢܐܡܪܘܢ\n ܣ̈ܓܐܬܐ. ܘܢܥܒܕܘܢ ܐܦ ܨܝܪ̈ܐ ܘܓܠ̈ܝܦܐ. ܘܐܦ ܠܫܡܫܐ ܘܠܣܗܪܐ ܢܦܠܚܘܢ. ܘܢܡܠܠܘܢ ܡ̈ܠܐ ܕܓܘܕܦܐ.\n ܘܗܠܝܢ ܟܠܗ̈ܝܢ ܕܗܿܘܝ̈ܢ ܒܗܘܢܼ ܡܢ ܢܟܗܠܘܗܝ ܕܙܝܦܢܐ ܢܟܘܠܝ. ܡܛܠ ܕܒܪܚܡܬܐ ܕܙܝܦܗ ܘܕܢܟܠܗ\n ܕܡܼܠܐ ܡܪܬܐܼ. ܢܩܼܿܪܒ ܠܘܬ ܚܕ ܚܕ ܡܢ ܕܪ̈ܐ ܕܢܗܘܘܢ ܡܢ ܒܬܪܝ. ܘܢܚܘܕ ܘܢܪܓܪܓ ܐܢܘܢ ܒܫܘܒܚܐ\n ܣܪܝܩܐ ܕܥܘܬܪܐ ܣܓܝܐܐܼ. ܘܕܪܡܘܬܐ ܘܕܠܒ̈ܘܫܐ ܘܕܩ̈ܢܝܢܐ ܘܕܙܢܝܘܬܐ ܘܕܫܒܗܪܢܘܬܐ ܘܕܥܘܠܘܬܐ\n ܘܕܥܠܘܒܘܬܐ ܘܕܩ̈ܢܝܢܐ ܕܓܢܣ ܓܢܣ. ܘܐܝܟ ܚܒܝܒܐ ܘܪܚܡܐܼ ܢܬܚܙܐ ܠܗܘܢܼ. ܘܢܓܪܓ ܐܢܘܢ. ܘܒܙܡܿܪܐ\n ܬܘܒ ܘܒܪܘܝܬܐܼ. ܘܒܥܕ̈ܥܕܐ ܨ̈ܐܐ ܘܛܢ̈ܦܐ. ܕܐܝܬܝܗܘܢ ܗܓܓܐ ܕܚ̈ܙܝܘܗܝ ܣܪܗܝܩܐ. ܘܒܨܒ̈ܘܬܐ ܬܘܒ\n ܕܙܢ̈ܝܢ ܙܢ̈ܝܢ ܫܪ̈ܝܚܬܐܼ ܢܚܘܕ ܐܢܘܢ ܒܚܘܒܐ ܕܙܝܦܗܼ ܐܝܢܐ ܕܠܐ ܝܐܝܐ. ܐܝܟܢܐ ܕܐܦ ܨܝܕܝ ܒܝܕ\n ܚܘܐܿ. ܒܡܠܬܗ ܕܙܦܐ ܐܝܟ ܢܟܘܦܐ ܘܫܿܩܠ ܛܥܢܝ ܗܼܐܘ. ܕܗܐ ܠܡ ܡܕܡ ܕܙܿܕܩ ܠܟ ܘܝܐܝܐܼ ܡܿܠܟ ܐܢܐ\n ܠܟ. ܕܡܐ ܕܐܟܼܠܬ ܡܢ ܐܝܠܝܢ ܕܐܬܦܿܩܼܕܬ ܕܠܐ ܬܟܘܠ ܡܢܗܼ. ܗܘܝܼܬ ܠܟ ܐܝܟ ܐܠܗܟ [ܪܒܘܠܝ ܒܣܝܡܐ]\n .. ܘܠܐ ܐܬܒܿܝܢܬ ܐܢܐ ܕܘܝܿܐ ܒܐܝܩܪܝ܇ ܕܠܐ ܡܫܟܚ ܕܢܗܘܐ ܠܝ ܡܠܼܟܐ ܕܙܝܦܗ. ܘܠܐ ܡܫܟܚ ܕܢܿܗܘܐ\n ܛܝܢܐ ܐܝܟ ܓܒܘܠܗܼ. ܘܠܐ ܥܒܼܕܐ ܐܝܟ ܡܪܗ. ܐܠܐ ܝܿܕܥܢܐ ܠܪ̈ܚܡܘܗܝ ܣܓܝ̈ܐܐ ܕܪܒܘܬܐ ܕܪܒܘܠܝ ܒܣܝܡܐܼ. ܕܡܬܓܠܝܢ ܥܠܝ ܒܚܪܬܐ ܕܝܘ̈ܡܬܐ. ܘܠܚܪܬܐ ܦܪܩ ܠܝ ܡܢ ܚܒܠܐܼ. ܘܡܩܝܡ ܠܝ\n ܡܢ ܕܚܝܚܐܼ. ܐܝܟ ܕܐܩܡܢܝ ܟܕ ܠܐ ܐܝܬܝ ܗܘܝܿܬ: ܘܚܼܕܝ ܠܝܼ ܘܕܨܘܿ ܠܝܼ ܒܥܠܕܒܒܝ ܕܢܿܦܠܬ\n ܒܢܼܟܠܗ. ܥܬܝܕ ܗܼܘ ܦܪܘܩܝ ܒܣܝܡܐ ܘܪܒܘܠܝ ܚܢܢܐܿ ܕܢܣܡܟܢܝ ܘܢܚܢܢܝ ܒܪ̈ܚܡܘܗܝ. ܘܕܢܿܚܬ\n ܠܚܫܘܟܐܼ ܗܼܘ ܒܢܘܗܪܗ ܡܚܝܠ ܠܝܼ. ܘܡܢܗܪ ܠܝ ܥܝ̈ܢܝܼ. ܐܝܟ ܕܥܒܼܕ ܠܝ ܡܢ ܩܕܝܡ. ܘܢܦܼܚ ܒܐ̈ܦܝ\n ܪܘܚܐ ܘܢܢܿܚܬ. ܐܠܐ ܐܢܬ ܒܪܝܼ ܫܼܦܪ ܠܗ ܠܓܒܘܠܝ ܘܠܡܚܝܢܝ: ܐܦ ܕܪ̈ܝܟ ܡܢ ܒܬܪܟ. ܕܬܫܟܚ ܪ̈ܚܡܐ\n ܩܕܡܘܗܝ. ܠܐ ܓܝܪ ܡܩܨ ܠܟ ܒܚ̈ܛܗܝ ܕܝܠܝܼ. ܡܛܠ ܒܣܝܡܘܬܗ. ܐܠܘ ܓܝܪ ܐܝܟ ܣܟܠܘܬܗܝ ܡܩܿܨ ܗܘܼܐ\n ܠܝܼ. ܠܐ ܗܘܐ ܦܐܪ̈ܐ ܡܘܠܕ ܗܿܘܝܬܼ. ܐܦ ܠܐ ܩܘܪܒܢܐ ܡܩܒܠ ܗܘܐ ܡܢ ܗܒܝܠ ܐܚܘܝܟ. ܐܦܠܐ ܬܒܥܬܐ\n ܥܿܒܕ ܗܘܐ ܕܕܡܗ ܡܢ ܐܝܕ̈ܝ ܐܚܘܗܝ ܕܩܛܠܗ. ܠܐ ܓܝܪ ܡܗܡܐ ܒܪ̈ܚܡܘܗܝ ܣ̈ܓܝܐܐ ܡܢ ܡܿܢ ܕܪܚܿܡ ܠܗ܇\n ܘܡܗܠܟ ܩܕܡܘܗܝ ܒܟܐܢܘܬܐ. ܐܦ ܠܐܝܠܝܢ ܕܡܣܟܠܝܢ ܩܕܡܘܗܝܼ ܝܿܗܒ ܠܗܘܢ ܐܬܪܐ ܠܬܝܒܘܬܐ. ܘܚܐܢ\n ܠܗܘܢ ܐܢ ܢܬܘܒܘܢ ܘܢܒܥܘܢ ܡܢܗܼ. ܡܛܠ ܕܪ̈ܚܡܘܗܝ ܣܿܓܝܐܝܢ ܥܠ ܥܠܡܗ.. ܘܫܡܼܥ ܫܝܬܼ ܟܠ ܡܕܡ\n ܕܦܩܼܕܗ ܐܕܡ ܐܒܘܗܝܼ. ܦܘ̈ܩܕܢܐ ܕܣ̈ܓܝܐܝܢ ܡܢ ܠܗܝܢ. ܘܟܬܼܒ ܐܢܘܢ ܒܚܦܝܛܘܬܐ. ܘܐܫܟܚܢ ܐܢܘܢ\n ܒܣܦܪ̈ܐ ܕܣܝܼܡܝܢ ܗܘܘ ܒܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ. ܐܦ ܗܼܘ ܦܼܿܩܕ ܘܐܘܣܦ ܥܠܝܗܘܢ. ܘܕܟܝ ܠܒܗ\n ܫܬܼ. ܕܠܐ ܢܫܬܡܥ ܠܢܟܘܠܐ ܒܝܫܐ. ܘܡܫܒܚ ܗܘܐ ܘܩܿܪܐ ܒܫܡܐ ܕܐܠܐ ܕܒܪܘܬܐ ܥܠܝܬܐ. ܘܦܼܩܕ ܐܦ ܫܬ\n ܠܒܢ̈ܘܗܝ ܠܗܘܢ ܠܗܠܝܢ ܐܪ̈ܙܐ. ܘܩܿܪܝܢ ܗܘܝܢ ܟܠ ܐܝܪܚ ܕܣܠܩܝܢ ܗܘܝܢ ܠܗ ܠܛܘܪܐ. ܘܥܿܠܝܢ ܗܘܝܢ\n ܒܚܘܒܐ ܠܡܥܪܬ ܓܙ̈ܐ ܕܐܪ̈ܐ ܟ̈ܣܝܐ. ܘܝܿܠܦܝܢ ܗܘܝܢ ܐܦ ܚܢܢ܆ ܘܡܿܠܦܝܢ ܗܘܝܢ ܠܒܢ̈ܝܢ ܘܠܫܪ̈ܒܬܢ.\n ܟܕ ܗܘܼܐ ܕܝܢ ܙܒܢܐ ܘܫܘܠܡܐ ܕܡܕܡ ܕܟܬܝܒ ܒܟ̈ܬܒܐܼ. ܡܛܠ ܓܠܝܢܐ ܕܢܘܗܪܗ ܕܟܘܟܒܐ ܟܣܝܐ. ܐܦ ܚܢܢ\n ܫܘܼܝܢ ܠܗ ܕܒܝܘ̈ܡܬܢ ܢܐܬܐ: ܘܢܩܒܠܝܘܗܝ ܒܚܕܘܬܐ ܐܝܟ ܕܐܬܦܩܕܢ ܡܢ ܐܒ̈ܗܝܢ.\n ܘܐܝܟ ܕܩܿܪܝܢ ܗܘܝܢ ܐܦ ܚܢܢ ܒܟ̈ܬܒܐ. ܘܚܕ ܚܕ ܡܢܢ ܚܿܙܝܢ ܗܘܝܢ ܚܙܘ̈ܢܐ ܬܡ̈ܝܗܐ ܘܦܪܗܝܫܐܼ\n [ܕܠܐ ܚܙܝܼܢ ܗܘܘ ܠܢ ܡܢ ܡܬܘܡ. ܐܠܐ ܪ̈ܐܙܝـ]ـܗܘܢ ܒܟ̈ܬܒܐ ܗܠܝܢ ܕܩܿܪܝܢ ܗܘܝܢ ܐܝܬܝܗܘܢ ܗܘܘ.\n ܘܐܬܘ ܐܢܫ ܐܢܫ ܡܢ ܐܘܢܗܼ. ܐܝܟ ܥܝܕܢ ܩܕܡܝܐ: ܕܢܿܣܩ ܠܗ ܠܛܘܪ ܢܣܚ̈ܢܐ ܒܥܝܢܐ ܕܬܕܟܝܬܐ ܕܢܣܚܐ\n ܐܝܟ ܕܡܥܕܝܢ ܗܘܝܢ. ܘܚܼܙܝܢܢ . . . . . . . ܒܕܡܘܬ ܥܡܘܕܐ ܕܢܘܗܪܐܼ ܕܠܐ ܡܬܡܠܠܼ. ܕܢܿܚܬ\n ܘܠܥܠ ܡܢܗܘܢ ܕ . . . . ܫܼܪܐ. ܘܕܚܠܢ ܘܙܥܢ ܟܕ ܚܙܝܢܝܗܝ. ܘܟܘܟܒܐ ܕܢܘܗܪܐ ܥܠܘܗܝܼ ܕܠܐ\n ܡܘܦܝܢܢ ܕܢܐܡܪ ܥܠ ܢܘܗܪܗ. ܕܝܬܝܪ ܗܘܐ ܢܘܗܪܗ ܡܢ ܕܫܡܫܐ ܒܥ̈ܦܐ ܣܓܝ̈ܐܐ. ܘܠܐ ܐܫܟܚ ܫܡܫܐ\n ܕܢܩܘܡ ܩܕܡ ܢܘܗܪܐ ܕܙܠܝ̈ܩܘܗܝ. ܘܐܝܟ ܕܡܬܚܙܝܐ ܣܗܪܐ ܒܝܘܗܡܝ ܢܝܣܢ ܒܐܝܡܡܐܼ. ܟܕ ܕܢܿܚ ܫܡܫܐ\n [ܘܡܬܒܠܥ] ܒܢܘܗܪܗ܇ ܗܟܢܐ ܡܬܚܙܐ ܗܘܐ ܠܢ ܫܡܫܐܿ. ܟܕ ܕܢܝܼܚ ܥܠܝܢ ܟܘܟܒܐ. ܘܠܢ ܗܘ ܕܝܠܢ܆\n ܘܠܒ̈ܢܝ ܐܪ̈ܙܝܢ ܐܬܚܙܝ ܢܘܗܪܗ ܕܟܘܟܒܐ ܕܡܝܬܪ ܗܘܐ ܡܢ ܕܫܡܫܐܿ. ܟܕ ܕܢܝܼܚ ܥܠܝܢ ܟܘܟܒܐ. ܘܠܢ\n ܗܘ ܕܝܠܢ܆ ܘܠܒ̈ܢܝ ܐܪ̈ܙܝܢ ܐܬܚܙܝ ܢܘܗܪܗ ܕܟܘܟܒܐ ܕܡܝܬܪ ܗܘܐ ܡܢ ܕܫܡܫܐ. ܘܠܐܢܫ ܐܚܪܝܢ ܠܐ\n ܐܬܚܙܝܼ. ܡܛܠ ܕܪܚܝܩܝܢ ܗܘܘ ܡܢ ܐܪ̈ܙܘܗܝ ܘܡܢ ܡܬܝܬܗ. ܘܚܼܕܝܢ ܘܫܒܚܝܢ ܘܐܘܕܝܢ ܕܠܐ ܡܫܘܚܬܐܼ.\n ܠܐܒܐ ܕܪܒܘܬܐ ܥܠܝܬܐ܇ ܕܒܝ̈ܘܡܝܢ ܐܬܚܙܝ ܘܫܼܿܘܝܢ ܕܢܚܙܝܘܗܝ. ܘܟܕ ܥܡܕܢ ܒܥܝܢܐ ܕܬܕܟܝܬܐ\n ܒܚܕܘܬܐܼ. ܘܣܼܠܩܢ ܠܗ ܠܛܘܪܐ ܕܢ̈ܨܚܢܐܼ ܐܝܟ ܡܐ ܕܡܥܕܝܢ ܗܘܝܢ܇ ܘܣܼܠܩܢ ܘܐܫܟܚܢܝܗܝ ܠܥܡܘܕܐ\n ܗܿܘ ܕܢܘܗܪܐ ܩܕܡܝܗܿ ܕܡܥܪܬܐܼ. ܕܚܠܬܐ ܬܘܒ ܪܒܬܐ ܫܪܬܿ ܥܠܝܢ܆ ܘܒܼܪܟܝܢ ܥܠ ܒܘܪ̈ܟܝܢܼ ܘܦܫܛܢ\n ܐܝܕ̈ܝܢܼ ܐܝܟ ܥܝܕܢ ܩܕܡܝܐ. ܘܒܫܬܩܐ ܡܫܒܚܝܢ ܗܘܝܢ ܠܚܼܙܘܐ ܕܬܕܡܪ̈ܬܗ. ܘܚܼܙܝܢ ܬܘܒ ܕܐܬܦܬܚ\n ܫܡܝܐܼ. ܐܝܟ ܬܪܥܐ ܪܒܐ. ܘܓܒܪ̈ܐ ܕܬܫܒܘܚܬܐ ܟܕ ܫܩܼܝܠܝܢ ܠܗ ܠܟܘܟܒܐ ܕܢܘܗܪܐ ܥܠ ܐܝܕ̈ܝܗܘܢܼ.\n ܘܢܚܬܘ ܘܩܡܘ ܥܠ ܥܡܘܕܐ ܕܢܘܗܪܐ. ܘܡܠܐ ܛܘܪܐ ܟܠܗ ܡܢ ܢܘܗܪܗ ܕܠܐ ܡܬܡܠܠ ܒܦܘܡܐ\n ܕܐܢܫܘܬܐ. ܘܩܪܒ ܠܢܐܝܟ ܐܝܕܐ ܕܐܢܫܐ ܙܥܘܪܐ ܡܢܗ ܕܥܡܘܕܐ ܟܒܐ ܠܥܝ̈ܢܝܢ܆ ܕܠܐ ܐܫܟܚܢܢܢܚܘܪ ܒܗܼ.\n [ܘܚܝܠܢ]. ܘܚܙܝܢܝܗܝ ܠܟܘܟܒܐ ܕܥܼܠ ܠܗܿ ܠܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ: ܘܢܗܪܬ ܕܠܐ ܡܫܘܚܬܐ ܗܼܝ\n ܡܥܪܬܐ. ܘܐܫܬܡܥ ܠܢ ܩܠܐ ܡܟܝܟܐ ܘܒܣܝܡܐܼ ܕܩܪܐ ܘܐܼܡܪ ܠܢ: ܥܘܠܘ ܠܟܘܢ ܠܓܘ ܕܠܐ ܦܬܓܘܬܐ\n ܒܚܘܒܐܿ. ܘܚܙܘ ܚܙܘܐ ܪܒܐ ܘܬܡܝܗܐ. ܘܐܬܠܒܒܢ ܘܐܬܚܝܠܢ ܒܡܠܬܗ ܕܩܠܐ. ܘܥܠܼܢ ܟܕ ܕܚܠܝܢܢ܆ ܘܟܦܢ\n ܒܘܪ̈ܟܝܢ ܒܬܪܥܗܿ ܕܡܥܪܬܐܼ. ܡܛܠ ܣܓܝܐܘܬܗ ܕܝܠܗ ܕܢܘܗܪܐ. ܘܟܕ ܩܡܢ ܒܡܠܬܗܼ ܐܪܝܡܢ ܥܝ̈ܢܝܢܼ\n ܘܚܙܝܢܝܗܝ ܠܢܘܗܪܐ ܗܿܘ ܕܠܐ ܡܬܡܠܠ ܒܦܘܡܐ ܕܒܢ̈ܝܢܫܐ. ܘܟܕ ܟܢܫ ܝܬܗܼ. ܘܐܬܚܙܝ ܠܢ ܒܗܕ̈ܡܐ\n ܕܒܪܢܫܐ ܙܥܘܪܐ ܘܡܟܝܟܐܼ ܘܐܡܪ ܠܢ: ܫܠܡ ܠܟܘܢ ܒ̈ܢܝ ܐܪ̈ܙܝ ܟ̈ܣܐ. ܘܬܘܒ ܬܡܗܢ ܠܢ ܒܚܙܘܐ.\n ܘܐܼܡܪ ܠܢ܆ ܠܐ ܬܬܦܠܓܘܢ ܒܚܙܘܐ ܕܚܙܝܬܘܢܼ ܕܐܬܚܙܝ ܠܟܘܢ ܢܘܗܪܐ ܗܿܘ ܕܠܐ ܡܬܡܠܠܼ. ܕܩܠܐ ܕܐܒܐ\n ܟܣܝܐ ܕܪܒܘܬܐ ܥܠܝܬܐ. ܘܐܬܚܙܝ ܠܟܘܢ ܬܘܒ ܕܟܢܫ ܢܘܗܪܗ ܒܙܝ̈ܘܘܗܝܼ. ܘܐܬܚܙܝ ܠܟܘܢ ܒܕܡܘܬܐ\n ܕܐܢܫܐ ܙܥܘܪܐ ܘܡܟܝܟܐ ܘܒܨܝܪܐ. ܡܛܠ ܓܝܪ ܕܠܐ ܡܘܦܝܢ ܥܡܘܪ̈ܘܗܝ ܕܥܠܡܐ ܕܢܚܙܘܢ ܫܘܒܚܗ ܕܒܪܐ\n ܝܚܝܕܝܐ ܕܐܒܐ ܕܪܒܘܬܐ: ܐܠܐ ܐܢ ܐܬܚܙܝ ܠܗܘܢ ܒܕܡܘܬܐ ܕܥܠܡܗܘܢ. ܘܬܘܒ ܐܬܘ̈ܬܐ ܐܚܪ̈ܢܝܬܐ\n ܥܬܝܕ̈ܢ ܕܢܬܚ̈ܙܝܢ ܒܗܼ. ܕܟ̈ܣܝܢ ܘܡܟܐܪ̈ܢ ܠܪܒܘܬܐ ܥܠܝܬܐ: ܡܛܠ ܦܘܪܩܢܐ ܕܚܝܝ̈ܗܘܢ ܕܒ̈ܢܝܢܫܐ.\n ܡܛܠ ܕܐܚܒ ܐܢܘܢ ܐܒܝܼ ܠܕܐ ܢܐܒܕܘܢ ܒܛܘܥܝܝ ܕܪܕܿܝܢ ܗܘܘ ܒܗܿ. ܘܐܢܐ ܬܘܒܼ ܐܫܠܡ ܚܘܒܗ ܕܐܒܐܼ.\n ܘܥܕܡܐ ܠܡܘܬܐ ܕܙܩܝܦܐ: ܡܛܠ ܚܝ̈ܝܗܘܢ ܐܚܘܬ ܕܐܣܩ ܐܢܘܢ ܒܝ ܒܚܘܒܐ ܘܒܫܠܡܘܬܐܐ ܕܠܐ ܦܠܓܘܬܐܼ.\n ܐܢ ܢܗܝܡܢܘܢ ܒܝ ܕܠܐ ܦܠܓܘܬܐ. ܘܢܘܕܘܢ ܘܢܫܒܚܘܢ ܒܐܝܕ̈ܝ ܠܐܒܐ ܕܪܒܘܬܐ ܗܝ ܡܫܒܚܬܐ ܕܫܠܚܢܝ ܠܦܘܪܩܢܗܘܢ܇ ܘܐܚܒܬ ܐܢܘܢ ܕܠܐ ܢܐܒܕܘܢ ܒܛܘܥܝܝ ܕܪܕܝܢ ܗܘܘ ܒܗܿ. ܘܡܟܝܠ ܕܐܢܐ\n ܐܬܚܿܙܝܬ ܠܗܘܢ ܒܫܘܠܡ ܙܒ̈ܢܐ ܟܠܗܘܢܼ. ܠܝܬ ܠܗܘܢ ܡܦܩ ܒܪܘܚܐ ܥܠ ܣܟ̈ܠܘܬܗܘܢ܇ ܐܠܐ ܬܝܒܝܢ\n ܘܡܗܝܡܢܝܢ ܒܝ. ܘܦ ܐܢܬܘܢ ܡܕܡ ܕܐܬܦܩܕܬܘܢ ܡܢ ܐܒ̈ܗܝܟܘܢܼ. ܐܦ ܟܠܡܕܡ ܕܝܠܦܬܘܢ ܡܢ ܐܪ̈ܙܐ\n ܕܟ̈ܬܒܐ ܕܩܪܝܢ ܗܘܝܬܘܢ ܒܗܘܢܼ ܥܒܼܕܘ ܟܠܡܕܡ. ܕܐܬܐܡܪܘ ܠܟܘܢܼ ܕܗܐ ܐܪ̈ܙܐ ܟ̈ܣܝܐ ܕܢܘܗܪܗ\n ܕܟܘܟܒܐ܇ ܕܡܣܟܝܢ ܗܘܝܬܘܢ ܠܗ ܕܬܚܙܘܢ. ܗܐ ܗܼܘ ܩܢܘܡܗ ܒܕܩ ܠܟܘܢ ܥܠ ܢܦܫܗ܇ ܐܝܟ ܕܡܫܟܚܝܬܘܢ\n ܕܬܫܡܥܘܢ ܘܬܗܝܡܢܘܢ ܕܠܐ ܦܠܓܘܬܐ. ܕܚܿܙܝܢ ܐܢܬܘܢ ܒܝ ܒܐܬܪ̈ܘܬܐ ܕܕ̈ܡܘܬܐ ܣ̈ܓܝܐܬܐ. ܘܣܒ ܬܘܒ\n ܥܡܟܘܢ ܣܝܡܬܐ ܕܣܝܡܐ ܒܡܥܪܬܐ ܗܕܐ ܠܐܒܗ̈ܝܟܘܢܼ ܘܩܘܝܘ ܒܚܕܘܬܐ. ܘܣܓܕܘ ܠܐ . . . . ܐܬܝܠܕܘ\n ܐܝܟ ܒܪܢܫܐ. ܘܣܓܘܕܘ ܠܝ ܬܘܒ ܬܡܢ ܐܦ ܗܫܐ ܕܡܡܠܠ ܐܢܐ ܥܡܟܘܢ ܐܦ [ܬܡܘܢ] ܐܝܬܝ. . ܡܛܠ\n ܕܐܣܬܒܪܬ [ܣܒܪܬܝ] ܒܝܕ ܡ̈ܠܐܟܐܼ ܐܦ ܬܡܢܼ ܐܦ ܠܘܬ ܪܒܘܬܗ ܕܐܒܝ ܐܝܬܝ܇ ܘܒܟܠܕܘܟ ܐܢܐ ܐܝܬܝܼ\n ܡܛܠ ܕܙܠܝܩܗ ܐܢܐ ܕܢܘܗܪܐܿ. ܕܕܢܼܚ ܢܘܗܪܗ ܒܥܠܡܐ ܗܢܐ. ܡܢ ܪܒܘܬܗ ܕܐܒܝ܇ ܕܫܠܚܢܝ ܕܐܫܿܠܡ\n ܟܠܡܕܡ ܕܐܬܡܠܠ ܥܠܝ ܒܟܠܗ ܥܠܡܐܿ. ܘܒܟܠ ܐܬܪ [ܒܐܪ̈ܙܐ] ܕܠܐ ܡܬܡܠܠܝܢ. ܕܐܫܿܡܠܐ ܦܘܩܕܢܗ ܕܐܒܝ\n ܡܫܒܚܐܼ ܕܐܟܪܙ ܥܠܝ ܒܢ̈ܒܝܐ ܠܒܝܬܐ ܡܡܪܡܪܢܐ. ܐܝܟܢܐ ܕܐܦ ܠܟܘܢ ܐܝܟ ܕܙܿܕܩ ܠܗܝܡܢܘܬܟܘܢܼ\n ܐܬܓܠܝ ܠܟܘܢ ܥܠܝ. ܘܐܢܐ ܥܡܟܘܢ ܣܠܩ ܐܢܐ. ܘܗܿܘܐ ܐܢܐ ܠܟܘܢ ܗܕܝܐܼ ܒܟܠܗܿ ܐܘܪܚܐ ܕܐܙܠܝܢ\n ܐܢܬܘܢ ܒܗܿ. ܟܕ ܚܿܙܝܢ ܐܢܬܘܢ ܐܬܘ̈ܬܐ ܫܒܝ̈ܚܬܐܼ. ܘܢ̈ܨܚܢܐ ܪ̈ܘܪܒܐ ܒܟܠܗܿ ܐܪܥܐ. ܘܫܘܠܡܗܘܢ\n ܕܟܠܗܘܢ ܐܪ̈ܙܐ ܒܐܘܪܫܠܡ ܬܘܒ ܬܚܙܘܢ܇ ܘܢܫܼܪ ܠܟܘܢ ܟܠ ܡܕܡ ܕܐܬܡܠܠ ܥܡܟܘܢ܇\n ܘܬܚܙܘܢ ܬܘܒ ܐܬܘ̈ܬܐ ܕܡܟܝܟܘܬܐܼ. ܐܦ ܐܣܟܝܡܐ ܒܨܝܪܐܼ ܘܚܠܫܐ. ܐܝܟܢܐ ܕܐܦ ܒܢ̈ܝܢܫܐ ܢܡܚܪܘܢ\n ܥܠܝ ܘܢܨܒܘܢ ܕܢܥܒܕܘܢ ܡܕܡ ܕܐܬܚܫܒܘ ܥܠ ܒܙܝܦܐܼ. ܘܠܐ ܢܫܟܚܘܢ ܕܢܗܘܐ ܢܝܚܗܘܢ. ܐܠܐ ܟܠ\n ܕܥܿܒܕܝܢ ܠܩܛܠܗܘܢ ܘܠܓܘܡܪܗܘܢ ܢܗܘܐ. ܘܨܒܝܢܗ ܕܐܒܐܼ ܢܫܬܡܠܐ ܡܛܠ ܦܘܪܩܢܐ ܕܚ̈ܝܘܗܝ ܕܟܠܗ\n ܥܠܡܐ. ܘܟܕ ܡܠܠ ܥܡܢ ܗܠܝܢ ܟܠܗܝܢܼ ܥܡ ܣܓܝ̈ܐܬܐ ܕܠܐ ܡܘܦܢ ܚܢܢ ܕܢܐܡܪ ܐ̈ܢܝܢ: ܡܛܠ ܥܘܬܪܐ\n ܕܪܒܘܬܗܝܢ ܣܓܝܐܐܼ. ܢܦܼܩܢܢ ܠܢ ܟܠܢ ܡܢ ܡܥܪܬܐ: ܟܕ ܪܘܿܙܝܢܢ ܘܚܿܕܝܢ. ܕܫܘܝܢܢ ܕܗܠܝܢ ܟܠܗܘܢ\n ܐܪ̈ܙܐ ܕܪܒܘܬܐ ܗܿܝ ܕܠܐ ܡܬܡܠܠܐܼ ܢܬܓܠܘܢ ܥܠܝܢ ܘܢܬܡܠܠܘܢ ܥܡܢ. ܘܫܼܩܠܢ ܓܙܐ ܗܿܘ ܟܠܗ ܕܣܝܡ\n ܗܘܐ ܒܡܥܪܬܐܼ ܟܕ ܚܬܝ̈ܡܢ ܗ̈ܘܝ ܐܝ̈ܓܪܬܐ ܕܣܝܡ ܗܘܐ ܒܗܝܢ. ܘܢܚܬܢ ܡܢ ܛܘܪܐܼ ܟܕ ܡܫܒܚܝܢܢ\n ܠܐܪ̈ܙܐ ܕܓܠ̈ܝܢܐ ܕܢܘܗܪܗ ܕܟܘܟܒܐ ܕܐܬܚܙܝ . ܘܚܕ ܠܚܕ ܡܢܢ ܡܬܢܐ ܗܘܐ ܥܠ ܓܠ̈ܝܢܐ ܘܥܠ ܚ̈ܙܘܢܐ\n ܕܐܬܚܙܝܘ ܠܗܼ ܒܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ. ܘܠܐ ܕܡܿܝܢ ܗܘܘ ܚ̈ܙܘܝܗ ܚܕ ܠܚܕܼ ܘܟܠ ܬܕܡܪ̈ܬܐ\n ܕܐܬܚ̈ܙܝ ܠܢ ܕܕ̈ܡܘܬܐ ܣܓܝ̈ܐܬܐ.. ܐܝܬ ܡܢܢ ܕܐܿܡܪܼ. ܕܚܿܙܝܬ ܢܘܗܪܐ ܕܣ̈ܓܝܐܢ ܒܗ ܨܘܪ̈ܬܐ\n ܕܬܡ̈ܝܗܢ.. ܘܐܝܬ ܕܐܿܡܪܼ. ܕܚܿܙܝܬ ܝܠܘܕܐܼ ܕܐܝܬ ܠܗ ܕܡ̈ܘܬܐ ܕܠܐ ܡܬܡ̈ܠܠܢ.. ܘܐܝܬ ܕܐܿܡܪ.\n ܕܚܿܙܝܬ ܥܠܝܡܐܼ ܕܠܝܬ ܠܗ ܕܡܘܬܐ ܒܥܠܡܐ ܗܢܐ.. ܘܐܝܬ ܕܐܡܿܪ. ܕܚܙܝܬ ܒܪܢܫܐܼ ܕܡܟܝܟ ܘܡܟܐܪ\n ܒܚܙܘܗܼ ܘܥܢܘܝ.. ܘܐܝܬ ܕܐܿܡܪܼ. ܕܚܿܙܝܬ ܨܠܝܒܐ ܘܒܪܢܫܐ ܕܢܘܗܪܐ ܕܬܠܐ ܥܠܘܗܝܿ. ܟܕ ܫܩܝܠ\n ܚ̈ܛܗܐ ܕܟܠܗ ܥܠܡܐ.. ܘܐܬ ܕܐܿܡܪܼ. ܕܚܿܙܝܬ ܕܢܚܬ ܠܫܝܘܠ ܒܬܘܩܦܐܼ. ܘܩܡܘ ܘܣܓܕܘ ܠܗ ܟܠܗܘܢ\n ܡܝ̈ܬܐ.. ܘܐܝܬ ܕܐܿܡܪܼ. ܕܚܿܙܝܬ ܕܣܼܠܩ ܒܫܘܒܚܐܿ ܘܦܬܚ ܩܒܪ̈ܐܼ. ܘܐܩܝܡ ܡ̈ܝܬܐ.\n ܟܕ ܩܥܝܢ ܘܐܡܪܝܢܼ ܩܕܝܫ ܗܘ ܡܠܟܢ܆ ܘܩܕܝܫܐ ܗܝ ܡܚܬܬܗ ܕܠܘܬܢ. ܡܛܠ ܚܘܒ̈ܝܢ ܐܬܡܟܟܼ ܕܢܦܪܩܢ..\n ܘܐܝܬ ܕܐܿܡܪܼ. ܕܚܿܙܝܬ ܟܕ ܣܿܠܩ ܠܪܘܡܐ ܥܠܝܐ. ܘܡ̈ܠܐܟܐ ܟܕ ܦܬܚܝܢ ܩܕܡܘܗܝ ܬܪ̈ܥܐ ܕܫܡܝܐܼ.\n ܘܥܢ̈ܢܐ ܕܣܪ̈ܩܐ ܘ[ܡ̈ܠܐܟܐ] ܟܕ ܫܩܠܝܢ ܠܗ ܥܠ ܦ̈ܣܐ ܕܐܝܕ̈ܝܗܘܢ. ܘܪܘܚܐ ܦܪܩܠܝܛܐ ܟܕ ܫܩܝܠܐ\n ܬܓܐ ܘܟܠܝܠܐ ܟܠܗܘܢ ܚܝ̈ܠܘܬܐ ܠܐܝܩܪܐ ܕܡܟܝܟܘܬܗܼ. ܕܗܼܝ ܙܟܬܗ ܠܟܠܗ ܐܓܘܢܐ ܕܛܘܥܝܝ ܘܕܡܘܬܐ..\n ܘܟܕ ܗܠܝܢ ܟܠܗܝܢ ܘܐܟܘܬܗܝܢ ܘܕܣ̈ܓܝܐܢ ܡܢܗܝܢ܆ ܡܫܒܚܝܢ ܗܘܼܝܢ ܘܡܬܢܝܢ ܗܘܼܝܢ ܚܕ ܠܚܕܼ ܟܕ\n ܢܿܚܬܝܢܢ ܡܢ ܛܘܪ ܢ̈ܨܚܢܐ܆ ܥܠ ܟܠܡܕܡ ܕܚܼܙܝܢ ܘܫܡܥܢ ܬܡܢ. ܘܒܚܕܘܬܐ ܪܒܬܐ ܘܒܕܝܨܐ ܪܒܐ ܐܝܬܝܢ\n ܗܘܝܢ܇ ܕܫܘܼܝܢܢ ܕܢܚܙܐ ܠܗܕܐ ܟܠܗܿ ܡܘܗܒܬܐ ܕܚ̈ܝܐ. ܕܟܠܗܘܢ ܡ̈ܠܟܐ ܘܙܕ̈ܝܩܐ ܘܢ̈ܒܐ ܘܚܝ̈ܠܬܢܐ\n ܨܠܝܘ ܘܣܒܪܘ ܘܣܟܝܘ ܕܢܚܙܘܢ ܗܢܐ ܚܙܘܐ ܘܠܐ ܚܙܘ. ܡܛܠ ܕܠܐ ܗܘܐ ܙܒܢܐ ܕܡܬܝܬܗ ܕܟܘܟܒܐ\n ܕܢܘܗܪܐܿ. ܝܿܗܒ ܚ̈ܝܐ ܡܫ̈ܠܡܢܐ ܠܡܗ̈ܝܡܢܘܗܝ.. ܘܟܕ ܗܠܝܢ ܡܫܒܚܝܢ ܗ̈ܘܝܢܼ ܡܢ ܫܠܝܐܼ ܩܠܐ ܬܘܒ\n ܒܢܘܗܪܐ ܣܓܝܐܐ ܥܡ ܒܣܝܡܘܬܐ ܕܠܐ ܡܬܡܠܠܐ ܐܬܼܐ ܠܐܕ̈ܝܢ܇ ܡܢ ܪܘܡܐ ܥܠܝܐ ܕܪܒܘܬܐ. ܟܕ ܐܿܡܪ ܠܢ܆\n ܕܟܠܡܕܡ ܕܚܼܙܝܬܘܢ ܘܫܡܥܬܘܢ ܘܡܠܠܬܘܢܼ ܘܐܬܐܡܪ ܠܟܘܢܼ ܘܗܐ ܬܡܝܗܝܢ ܐܢܬܘܢ܆ ܢܘܛܦܬܐ ܗܼܘ ܚܕܐ\n ܕܚܝ̈ܐ ܡܢ ܒܝܬ ܪܒܘܬܐ. ܠܝܬ ܓܝܪ ܐܢܫ ܕܡܫܟܚ ܕܢܕܥ ܐܪ̈ܙܐ ܟܠܗܘܢ ܕܝܚܝܕܝܘܬܐ. ܐܠܐ ܐܢ ܡܿܢ\n ܕܢܦܝܩ ܡܢ ܡܚܫܒܬܐ ܕܟܣܝܘܬܗ ܕܐܒܐ. ܘܠܐ ܐܢܫ ܝܿܕܥ ܠܐܒܐܼ. ܐܠܐ ܐܢ ܩܠܐ ܡܘܠܕ ܡܠܬܐ ܕܚ̈ܝܐܼ.\n ܓܠܝܬ ܥܡܝܩܘܬ ܟܣܝܘܬܐ ܕܡܚܫܒܬܗ ܕܐܒܐܿ. ܕܒܗ ܗܼܘ ܐܝܬܘܗܝ ܥܕܡܐ ܠܥܠܡ. ܘܒܗ\n ܒܩܠܐ ܘܒܡܠܬܐ ܩܡܘ ܘܐܣܬܕܪܘ ܥ̈ܠܡܐ ܥܠܝ̈ܐ ܘܬܚ̈ܬܝܐ ܕܐܒܐ ܕܪܒܘܬܐ: ܘܡ̈ܠܐܟܐ ܘܚܝ̈ܠܘܬܐ ܘܪ̈ܝܫܐ\n ܘܫ̈ܠܝܛܢܐ܇ ܐܦ ܥܠܐ ܗܢܐ ܕܩܿܝܡܝܬܘܢ ܒܗ܇ ܘܪܘܡܐ ܘܥܘܡܩܐ ܘܐܘܪܟܐ ܘܦܘܬܝܐ. ܘܠܝܬ ܡܕܡ ܐܚܪܢ\n ܕܐܝܬܘܗܝ ܠܒܪ ܡܢ ܨܒܝܢܗ ܕܐܒܐ ܕܪܒܘܬܐ: ܐܘ ܕܗܘܼܐ ܒܠܥܕ ܡܢ ܩܠܐ ܕܚܝ̈ܐ. ܗܢܘ ܓܝܪ ܒܪܝ ܚܒܝܒܐܼ\n ܫܠܝܼܚ ܪ̈ܚܡܐ ܡܫ̈ܠܡܢܐ܇ ܗܢܘ ܓܿܠܐ ܟܣ̈ܝܬܐ ܕܐܒܐ ܠܚ̈ܒܝܒܘܗܝ܇ ܐܝܟ ܕܙܿܕܩ ܠܗܘܢܼ ܘܡܫܚܟܝܢ\n ܚܝܠܐ ܠܡܩܒܠܘ ܡܢ ܡܘܗܒܬܗ ܕܒܪܐ. ܗܢܘ ܕܒܕܩ ܥܠ ܥܠ̈ܡܐ ܚ̈ܕܬܐ ܘܡܫ̈ܠܡܢܐܼ. ܠܐܝܠܝܢ ܕܡܬܦܝܣܝܢ\n ܘܡܗܝܡܢܝܢ ܒܗ. ܗܢܘ ܡܬܪܓܡܢܗܿ ܕܚܟܫܬܐ ܘܕܐܪ̈ܙܐ ܟ̈ܣܝܐ. ܗܢܘ ܕܐܝܬܘܗܝ ܨܘܪܬܗ ܘܝܘܩܢܗ ܕܐܒܐ\n ܕܪܒܘܬܐܿ. ܕܒܟܠܙܒܢܡܫܬܡܥ ܡܢܗ. ܗܢܘ ܒܪܐ ܝܚܝܕܝܐܿ. ܓܡܿܪ ܟܠܗ ܨܒܝܢܗܕ ܐܒܘܗܝ. ܗܢܘ ܕܠܐ ܡܬܪܚܡ\n ܘܡܬܝܩܪ ܐܝܟ ܡܐ ܕܫܿܘܐܼ. ܡܛܠ ܕܗܿܘ ܥܠܡܐ ܪܚܡ ܠܚܫܘܟܐ ܘܠܪ̈ܓܝܓܬܗ ܝܬܝܪ ܡܢ ܕܠܗ. ܗܢܘ ܕܐܬܡܟܟ\n ܘܗܘܼܐ ܒܪܢܫܐ ܠܦܘܪܩܢܗܘܢ ܕܒܢ̈ܝܢܫܐ. ܡܛܠ ܕܠܐ ܢܐܒܕܘܢ. ܠܒܼܫ ܒܨܒܝܢܗ ܦܓܪܐ ܨܘܪܬܐ ܡܟܐܪܬܐܼ.\n ܕܒܗ ܢܩܛܠܝܘܗܝ ܠܡܘܬܐ. ܘܢܣܒ ܫܘܠܛܢܗ ܕܡܘܬܐܿ. ܕܢܬܠ ܠܗܘܢ ܚܝ̈ܐ ܕܠܥܠܡܼ. ܠܐܝܠܝܢ ܕܪܚܡܝܢ ܠܗ\n ܘܡܗܝܡܢܝܢ ܒܗ. ܗܢܘ ܕܒܫܡܗ ܗܿܘܝܢ ܢܝ̈ܫܐ ܘܐܬܘ̈ܬܐ ܒܐܝܕܐ ܕܡܗ̈ܝܡܢܘܗܝ. ܗܢܘ ܒܪܐ ܓܡܝܪܐܼ ܥܿܒܕ\n ܨܒܝܢܐ ܕܫܠܘܚܗ. ܗܢܘ ܐܘܪܚܐ ܘܬܪܥܐ ܕܢܘܗܪܐ ܠܐܝܠܝܢ ܕܥܿܠܝܢ ܒܗ. ܗܢܘ ܕܒܟܠ ܐܝܬܘܝܗܼ. ܘܥܠ ܟܠ\n ܡܫܬܡܗ ܘܡܬܡܠܠ. ܗܢܘ ܠܚܡܐ ܕܚܝ̈ܐܼ. ܕܡܢ ܨܝܕܝ ܢܿܚܬ ܠܡܗܝ̈ܡܢܐܼ. ܕܗܘܝܘ ܙܪܘܥܐ ܕܡܠܬܐ ܕܚܝ̈ܐ.\n ܘܗܘܝܘ ܪܥܝܐ ܕܫܪܪܐ: ܕܝܿܗܒ ܢܦܫܗ ܦܘܪܩܢܐ ܚܠܦ ܥܢܗ. ܗܘܝܘ ܟܗܢܐ ܪܒܐ ܕܡܚܣܐ ܒܕܡܗ ܥܠ̈ܡܐ.\n ܗܘܝܘ ܡܫܬܝܐ ܕܓܦܬܐ ܕܚܝ̈ܐ. ܗܢܘ ܕܚܙܝܬܘܢ ܕܒܕ̈ܡܘܬܐ ܫܓܝ̈ܐܬܐ ܐܝܬܘܗܝ ܕܐ̈ܬܚܙܝ ܠܟܘܢ܇ ܘܡܢ\n ܪ̈ܚܡܝ ܠܐ ܡܓܪܕܐ܇ ܐܦܠܐ ܡܢ ܩܢܘܡܐ ܕܫܘܒܚܗ. ܘܐܢܫ ܥܠܘܗܝ ܠܐ ܩܐܡ. ܐܦܠܐ\n ܥܠ ܪܒܘܬܗ ܕܢܐܡܪ ܕܐܝܟܢܐ ܐܝܬܘܗܝ. ܐܠܐ ܐܢܐ. ܘܐܢܐ ܘܗܼܘܼ. ܚܕ ܚܢܢ ܕܐܝܬܝܢ ܒܬܫܒܘܚܬܐ ܕܠܐ\n ܡܬܡܠܠܐ.. ܘܟܕ ܗܠܝܢ ܟܠܗܝܢ ܘܕܣ̈ܓܝܐܢ ܡܢܗܝܢ܆ ܐܬܡܗܠܠܝ ܥܡܢ ܥܠܘܗܝ ܥܠ ܓܠܝܢܐ ܕܐܬܚܙܝ ܠܢ܆\n ܗܼܘ ܟܘܟܒܐ ܒܟܠ ܕ̈ܡܘܢ ܡܝܬܪ̈ܢ ܐܝܟ ܕܐܫܟܚܢ ܕܢܚܙܝܘܗܝܼ. ܘܐܝܟ ܒܢܝ̈ܢܫܐ ܚ̈ܠܫܐ ܐܡܪܢ ܥܠܘܗܝ܆\n ܟܕ ܠܐ ܡܫܟܚܝܢܢ ܕܢܐܡܪ ܡܕܡ ܕܚܼܙܝܢ. ܘܐܬܛܝܒܢ ܒܟܠܗܿ ܡܫܪܝܬܘ ܘܒܙܘ̈ܕܝܢ ܘܒܩܘܪ̈ܒܢܐ ܕܟ̈ܝܐ\n ܘܩ̈ܕܝܫܐ: ܗܿܢܘܢ ܕܐܦܢ ܡܢ ܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ [ܕܣܝܡܝܢ] ܗܘܘ ܒܗܿ ܡܢ ܩܕܝܡ ܠܐܒ̈ܗܝܢ.\n ܘܢܦܩܢ ܒܚܕܘܬܐ ܪܒܬܐ. ܟܕ ܪܘܙܝܢ ܠܒ̈ܘܬܢ ܠܡܐܬܐ ܠܐܬܪܐ ܕܐܬܦܩܕ ܠܢܼ ܕܢܣܓܘܕ ܠܗ ܠܚܙܘܐ ܕܟܘܟܒܐ\n ܕܢܘܗܪܐ ܠܕܐ ܡܣܬܝܟ.. ܘܐܬܚܙܝ ܠܢ ܬܘܒ ܗܼܘ ܗܕܝܢ ܘܐܝܙܓܕܢ ܛܒܐ ܘܢܘܗܪܢ ܓܡܝܪܐ: ܘܡܕܒܪܢܢ\n ܫܒܝܚܐ ܗܼܘ ܟܘܟܒܐ. ܟܕ ܐܬܿܐ ܩܕܡܝܢ. ܘܡܣܡܟ ܠܟܠܗܿ ܡܫܪܝܬܢ ܡܢ ܟܠܗܘܢ ܓܒ̈ܝܢܼ ܘܡܢܗܪ ܠܢ\n ܒܢܘܗܪܗ ܟܣܝܐܼ. ܘܠܐ ܣܢܝܩܝܢ ܗܘܝܢ ܥܠ ܢܘܗܪܗ ܕܫܡܫܐ ܐܦܠܐ ܥܠ ܕܣܗܪܐ. ܡܛܠ ܕܙܥܪ ܠܗ ܢܘܚܪܗܘܢ\n ܒܥܝ̈ܢܘܗܝ. ܘܒܠܠܝܐ ܘܒܐܝܡܡܐ ܒܢܘܗܪܗ ܡܗܠܟܝܢ ܗܘܝܢ. ܟܕ ܪܘܙܝܢ ܗܘܝܢܼ ܘܚܿܕܝܢ. ܕܠܐ ܥܩܬܐ\n ܘܕܠܐ ܠܐܘܬܐ. ܘܗܼܘ ܡܛܝܒ ܩܕܡܝܢ ܐܘܢܐ ܒܪܝܟܐ ܕܢܫܪܐ ܒܗ. ܟܕ ܡܢܚܝܢ ܗܘܝܢ ܘܪܘܙܝܢ. ܐܦ ܙܘ̈ܕܝܢ\n ܣܓܝ̈ܐܝܢ ܗܘܘ ܒܥܝ̈ܢܝܢ܆ ܘܠܐ ܚܣܪܝܢ ܗܘܘ: ܐܠܐ ܝܬܝܪܐܝܬ ܝܘܡܐ ܡܢ ܚܒܪܗ ܣܓܝܢ ܗܘܘ. ܟܕܼ ܗܼܘ\n ܫܿܪܐ ܗܘܐ ܥܠܝܢ ܒܢܘܗܪܗܼ. ܘܡܢܝܚ ܗܘܐ ܠܢ ܡܢ ܟܠܗܿ ܠܐܘܬܢܼ. ܐܝܟ ܕܠܐ ܗܘܐ ܒܐܘܪܚܐ ܪܕܝܢ\n ܗܘܝܢ. ܘܛܘܪ̈ܐ ܘܪ̈ܡܬܐ ܘܐܬܪ̈ܘܬܐ ܥܣ̈ܩܐ ܩܕܡܝܢܼ ܡܫܘܐ ܗܘܐ. ܐܦ ܢܗܪܗܘܬܐ ܕܩܕܡܝܢܼ ܡܢ ܪܓܠܘ\n ܥܒܪܝܢ ܗܘܝܢ ܠܗܘܢܼ ܕܠܐ ܕܚܠܬܐܼ ܡܛܠ ܢܘܗܪܗ ܕܗܕܝܢ ܛܒܐ ܕܥܡܢ ܗܼܘ ܡܠܘܐ ܗܘܐ\n ܠܡܫܪܝܬܢ. ܘܐܡܬܝ ܕܬܘܒ ܥܒܪܝܢ ܗܘܝܢ ܒܐܬܪ̈ܘܬܐ ܕܚܝ̈ܘܬܐ ܘܕ̈ܚܘܘܬܐ ܒ̈ܝܫܐܼ. ܒܪ̈ܓܠܝܢ ܕܝܫܝܢ\n ܗܘܝܢ ܠܗܘܢܼ. ܘܒܟܠ ܐܘ̈ܢܝܢ ܗܼܘ ܡܕܒܪܢܢ ܘܡܗܕܝܢܢܼ ܒܟܠ ܕ̈ܡܘܢ ܘܚ̈ܙܘܢܝܢ ܡܬܚܙܐ ܗܘܐ ܠܚܕ ܚܕ\n ܡܢܢ ܒܫܘܒܚܗܼ. ܘܡܠܐ ܗܘܐ ܠܒ̈ܘܬܢ ܚܕܘܬܐ ܪܒܬܐ. ܘܗܘܘ ܠܗܘܢ ܟܠܗܘܢ ܐܘ̈ܢܝܢܼ ܕܪܕܝܢ ܗܘܝܢ ܒܗܘܢ\n ܒܥܝ̈ܢܝܢ ܙܥܘܪܝܢ ܗܘܘ ܘܩܠܝܠܝܢ. ܡܛܠ ܕܢܝܫܢ ܙܟܝܐ ܘܢܘܗܪܢ ܬܩܝܦܐ. ܕܪܒ ܗܼܘ ܡܢ ܟܠ ܦܘܡܐ\n ܒܢ̈ܝܢܫܐ ܕܢܡܠܠܝܘܗܝ܆ ܗܼܘ ܡܕܒܪ ܗܘܐ ܠܢ ܒܚܝܠܗ ܙܟܝܐ. ܘܟܕ ܡܿܛܝܢ ܠܐܘܪܫܠܡ ܐܬܪܐܼ ܒܝܪܚܐ\n ܕܗ̈ܒܒܐܼ. ܕܒܪ ܐܥܠܢ ܐܝܙܓܕܢ ܛܒܐ ܠܓܘܗܿ ܕܐܘܪܫܠܡ. ܘܐܫܬܓܫܘ ܘܙܥܘ ܪܘܪ̈ܒܢܝܗܿ ܘܪ̈ܝܫܢܝܗܿ\n ܘܫܐܠܘܢܼ. ܡܛܠ ܐܝܕܐ ܥܠܼܬܐ ܐܬܝܼܬܘܢ ܠܟܐ. ܐܘ ܡܛܠ ܐܪ̈ܙܐ ܕܡܓܘܫܬܟܘܢ. ܡܛܠ ܕܚܿܙܝܢ ܗܘܘ ܠܢ\n ܕܚܝܪܝܢ ܗܘܝܢ ܒܫܡܝܐܼ. ܘܣܿܓܕܝܢ ܗܘܝܢ ܠܢܝܫܢ܆ ܘܡܨܠܝܢ ܗܘܝܢ ܠܡܕܒܪܢܢ. ܡܛܠ ܕܠܐ ܝܿܕܥܝܢ ܗܘܘ\n ܒܐܪ̈ܙܝܢܼ ܘܚܫܒܘܢܢ ܐܝܟ ܡܓܘܫ̈ܐ. ܘܐܼܡܪܢ ܠܗܘܢܼ. ܕܢܝܫܐ ܕܪܒܘܬܐ ܥܠܝܬܐ ܚܼܙܝܢ ܒܐܬܪܢܼ. ܐܝܟ\n ܕܐܬܦܩܕܢ ܡܢ ܐܒ̈ܗܝܢ. ܕܡܠܟܐ ܘܡܫܝܚܐ ܘܡܚܝܢܐ ܘܦܪܘܩܐ: ܕܝܿܗܒ ܢܦܫܗ ܠܡܘܬܐ ܥܠ ܐ̈ܦܝ ܟܠܗ\n ܥܠܡܐܼ. ܐܬܝܠܕ ܬܢܢ. ܘܐܬܼܝܢ ܡܛܠ ܕܚܼܙܝܢ ܟܠܗܝܢ ܐܬܘ̈ܬܗ ܘܨܘܪ̈ܬܐ ܕܐܠܗܘܬܗ ܟܣܝܬܐܼ. ܒܕܡܘܬܐ\n ܕܐܢܫܐ ܕܠܒܝܫ ܦܓܪܐ. ܘܐܼܬܝܢ ܟܕ ܚܿܕܝܢܼ ܒܩܘܪ̈ܒܢܝܢ ܕܟ̈ܝܐ ܕܣܝܼܡܝܢ ܗܘܘ ܠܐܒ̈ܗܝܢ ܒܡܥܪܬ\n ܓܙ̈ܐ ܕܐܪ̈ܙܐ ܟ̈ܣܝܐ ܒܛܘܪ ܢ̈ܨܚܢܐ. ܘܦܿܩܕ ܠܢ ܒܚܙܘܐ ܪܒܐܼ. ܕܢܐܬܐ ܠܐܬܪܐ ܗܢܐܼ ܕܢܣܓܘܕ ܠܗ\n ܒܕܚܠܬܐ. ܡܛܠ ܕܒܟܠ ܐܬܪ ܣ̈ܓܘܕܐ ܐܝܬ ܠܗ. ܘܗܼܘ ܗܿܘܐ ܠܗܘܢ ܡܚܝܢܐ ܘܦܪܘܩܐ ܘܫܿܒܩ ܚ̈ܛܗܐ.\n ܘܒܐܝܕܗ ܡܬܪܥܐ ܡܪܐ ܟܠ ܠܒܪܝܬܗܼ. ܘܡܚܣܐ ܥܠ ܥܡܗ.. ܘܫܕܪ ܩܪܐ ܠܣ̈ܒܐ [ܡܝܩܪ̈ܐ]\n ܕܡܕܝܢܬܐܼ. ܗܪܘܕܝܣ ܡܕܒܪܢܐ ܕܐܬܪܐ: ܘܫܐܠ ܐܢܘܢܼ ܕܐܝܟܐ ܟܬܝܒ ܕܡܬܝܠܕ ܡܿܠܟܐ ܡܫܝܚܐ ܘܦܪܘܩܐ\n ܘܡܚܝܢܐ ܕܥ̈ܠܡܐ. ܘܟܠܗܘܢ ܡܢ ܚܕ ܦܘܡܼ ܐܡܪܘ ܠܗܼ. ܕܒܝܬ ܠܚܡ ܩܪܝܬܐ. ܐܝܟ ܕܐܬܡܪ ܡܢ ܪܒܘܬܐ\n ܥܠܝܬܐ ܠܐܒܘܢ ܕܘܝܕ ܢܒܝܐ ܩܕܡܝܐܼ ܕܗܘܐܼ ܒܙܒܢܐ ܩܕܡܝܐ.. ܘܟܕ ܫܡܥܢ ܡܢܗܘܢ ܡܕܡ ܕܐܼܡܪܘ: ܬܘܒ\n ܚܕܝܢ ܣܓܝ. ܘܟܕ ܫܡܥܢ ܡܢܗܘܢ ܡܕܡ ܕܐܼܡܪܘ:ܬܘܒ ܚܕܝܢ ܣܓܝ. ܘܟܕ ܪܘܙܝܢ ܚܙܝܢܝܗܝ ܠܗܕܝܢ\n ܘܡܕܒܪܢܢ܆ ܬܘܒ ܬܝܪܐܝܬ ܐܘܣܦܢ ܥܠ ܚܕܘܬܐ. ܘܟܕ ܡܡܠܠܝܢ ܗܘܝܢ ܐܪ̈ܙܐ ܘܓܠܝ̈ܢܐ ܟܠܗܘܢ\n ܘܬܫ̈ܒܚܬܐܼ. ܐܙܠܢ ܒܚܕܘܬܐ ܠܒܝܬ ܠܚܡ܇ ܐܝܟ ܕܩܪܘ ܣܦܪ̈ܐ ܥܘܝܪ̈ܐܼ. ܕܠܐ ܗܝܡܢ ܠܡܕܡ ܕܩܪܘ ܡܢ\n ܟܬܒ̈ܝܗܘܢܼ. ܐܦܠܐ ܗܪܘܕܣ ܡܕܒܪܢܐ ܥܘܝܪܐ ܘܣܡܝܐ: ܡܢ ܚܘܒܗ ܕܢܘܗܪܐ ܕܐܬܝܠܕ ܒܐܬܪܗܘܢ܇ ܕܡܢ ܩܕܡ\n ܥ̈ܠܡܐ ܐܝܬܘܗܝ ܢܘܗܪܐ. ܘܗܢܘܢ ܒܚܘܫܟܐ ܥܡܪܝܢ ܒܥܠܡܐ ܡܢ ܝܘܡܝ̈ܗܘܢ. ܐܠܐ ܐܡܼܪ ܠܢ ܗܼܘ\n [ܗܪܘܕܝܣ] ܒܢܟܠܗܼ ܕܡܐ ܕܚܙܝܬܘܢܝܗܝ ܠܡܫܝܚܐܼ. ܬܘ ܐܡܪ ܠܝ܆ ܕܐܙܠ ܐܦ ܐܢܐ ܐܣܓܘܕ ܠܗ. ܘܡܛܠ\n ܕܠܐ ܫܿܘܐ ܗܘܐ ܠܣܓܕܬܗ ܕܢܘܗܪܐ ܕܐܬܝܠܕ܇ ܡܛܠ ܕܡܥܡܪܐ ܗܐܘ ܕܛܘܥܝܝ܆ ܐܬܡܠ ܠܢ ܡܢ ܡܕܒܪܢܢ\n ܘܢܘܗܪܢ: ܕܠܐ ܢܐܢܙܠ ܠܘܬܗ. ܡܛܠ ܕܠܐ (ܫܿܘܐ) ܗܘܐ ܕܢܚܙܝܘܗܝ ܠܢܘܗܪܐ ܕܒܐ ܕܥܠܡܐ܇ ܡܛܠ ܕܟܠܗ\n ܚܼܪܫܐ ܗܘܐܿ. ܘܣܡܝܐ ܡܢ ܝܣܓܕܬܗ. ܘܐܙܠܼܢ ܘܥܠܢ ܗܘܝܢ ܒܚܘܬܐ ܠܒܝܬ ܠܚܡ܇ ܕܫـ[ـܘܬ ܕܬܬܩـ]ܪܐ\n ܩܪܝܬܐ ܠܝܠܕܐ ܩܕܝܫܐ ܘܠܢܘܗܪܐ ܪܒܐ ܕܕܢܚ ܒܗܿ܇ ܘܕܢܩܛܘܠ ܘܕܢܘܒܕ ܠܟܠܗܿ ܛܘܥܝܝ܆ ܘܢܒܛܠ ܠܡܘܬܐ.\n ܘܥܠܢ ܟܠܢ ܠܕܪܬܐ ܕܐܬܝܠܕ ܒܗܿ ܗܕܝܢ. ܘܚܼܙܝܢ ܡܥܪܬܐܼ ܐܝܟ ܕܘܬܐ ܘܚܙܘܐ ܕܡܥܪܬ ܓܙ̈ܐ ܕܐܪ̈ܙܐ\n ܟ̈ܣܐ ܕܐܝܬ ܒܐܬܪܢ܇ ܕܡܢܗܿ ܝܠܦܢ ܗܘܝܢ ܐܪ̈ܙܐ ܟ̈ܣܝܐ ܕܡܟܪ̈ܙܝܢ ܗܘܘ ܥܠܘܗܝ܇\n ܕܣܝܼܡܝܢ ܗܘܘ ܒܗܿ ܡܢ ܐܒ̈ܗܝܢ ܩܕ̈ܡܝܐܼ. ܘܐܫܬܼܿܠܡܘ ܢ ܝܘܡܢܐ ܒܡܬܝܬܢ ܕܠܟܐ. ܘܚܙܝܢܝܗܝ\n ܠܥܡܘܕܐ ܕܢܘܘܗܪܐ ܕܢܚܬ܆ ܐܝܟ ܕܚܿܙܝܢ ܗܘܝܢ ܠܗ ܡܢ ܩܕܝܡ. ܘܩܡ ܩܕܡܝܗܿ ܕܡܥܪܬܐܼ. ܘܢܚܬ ܟܘܟܒܐ\n ܕܢܘܗܪܐ ܗܿܘ ܕܘܩܡ ܠܥܠ ܡܢܗ ܕܥܡܘܕܐܼ. ܘܡ̈ܠܐܟܐ ܡܢ ܝܡܝܢܗ ܘܡܢ ܣܡܠܗ. ܘܟܕ ܚܙܝܢܝܗܝ ܬܘ\n ܒܚܕܝܢܢ ܟܕ ܕܚܠܝܢܢ. ܘܥܠ ܐܙܠ ܩܕܡܝܢ ܥܡܘܕܐ ܘܟܘܟܒܐ ܘܡ̈ܠܐܟܐ ܠܡܥܪܬܐ ܗܿܝ ܕܐܬܝܠܕ ܒܗܿܐܪܙܐ\n ܘܢܘܗܪܐ ܕܚ̈ܝܐ. ܘܐܦܝܣ ܠܢ ܩܠܐ ܪܚܡܬܢܐ. ܕܥܘܠܘ ܠܓܘ. ܘܥܠܢ ܒܬܪܗ. ܘܫܩܠܢ ܬܓܝ̈ܢܼ ܘܣܡܢ ܐܢܢ\n ܬܚܝܬ ܪ̈ܓܠܘܗܝ. ܡܛܠ ܕܕܝܠܗ ܗܼܝ ܡܠܟܘܬܐ ܕܠܥܠܡ. ܘܒܪܟܢ ܘܣܓܕܢ ܩܕܡܘܗܝ ܥܠ ܐܪܥܐ. ܡܛܠ ܕܟܠ\n ܒܪܟܼ ܠܗ ܟܦܐ ܘܣܓܕܐܼ. ܕܒܫܡܝܐ ܘܕܒܐܪܥܐ. ܘܦܬܚܢ ܣܝ̈ܡܬܢ ܟ̈ܣܝܬܐ. ܘܟܕ ܚ̈ܬܝܡܢ ܫܩܢ ܐ̈ܢܝܢܼ\n ܘܐܬܝܢ ܠܘܬ ܣܝܡܬܐ ܕܚܝ̈ܐ ܕܚܬܝܡܐ ܒܪܒܘܬܐ ܥܠܝܬܐ. ܘܐܦܢ ܩܕܡܘܗܝ ܓܙ̈ܝܢ ܕܓܙܐ ܕܚ̈ܝܐܼ. ܕܢܩܒܠ\n ܐ̈ܢܝܢ ܡܢܗ ܒܡܠܟܘܬܐ ܒܥ̈ܦܐ ܣ̈ܓܝܐܐܼ. ܩܕܡ ܒܡܐ ܕܝܠܗ ܕܚܝ̈ܐ.. ܘܦܬܚ ܗܼܘ ܦܘܡܗ ܝܠܘܕܐ\n ܫܒܝܚܐܼ. ܘܢܘܗܪܐ ܩܕܡܝܐ ܓܿܡܪ ܨܒܝܢܐ ܕܐܒܐ ܕܪܒܘܬܐ. ܘܐܼܡܪ ܠܢ ܒܚܘܒܐ ܕܪ̈ܚܡܘܗܝ ܫܦ̈ܝܥܐ\n ܘܒ̈ܣܝܡܐ: ܫܠܡ ܠܟܘܢ ܒܢ̈ܝ ܐܪ̈ܙܝ ܟ̈ܣܝܐܿ. ܒܢ̈ܝ ܡܕܢܚܐ ܕܢܘܗܪܐ ܥܠܝܬܐ. ܡܛܠܕܫܘܝܬܘܢ ܕܬܚܙܘܢ\n ܠܢܘܗܪܐ ܩܕܡܝܐ ܕܠܥܠܡ. ܐܢܬܘܢܼ ܐܦ ܐܒ̈ܗܝܟܘܢܼ. ܘܐܝܟ ܕܫܘܝܬܘܢܼ. ܗܐ ܩܒܠܬܘܢܝܗܝ ܒܚܘܒܐ ܫܠܡܐ\n ܕܠܐ ܦܠܓܘܬܐ. ܘܬܘܒ ܬܫܘܘܢ ܕܬܚܙܘܢܝܗܝ ܒܢܘܗܪܗ ܪܒܐ ܗܿܘ ܕܠܝܬ ܬܘܒ ܩܕܡܘܗܝ ܐܪ̈ܙܐܼܡܛܠ ܕܟܠܗܘܢ\n ܫܠܡܝܢ ܠܗܘܢ ܒܗ. ܘܗܼܘ ܒܠܚܘܕܘܗܝ ܡܡܠܟ ܡܢ ܗܫܐ ܥܠ ܟܠ: ܘܟܠ ܠܗ ܗܼܘ ܡܫܬܥܒܕ. ܐܢܐ ܗܘ ܓܝܪ ܐܬܓܠܿܝܬ ܠܟܘܢ ܒܐܬܪܟܘܢܼ. ܘܒܐܪ̈ܙܐ ܡܡܠܠ ܗܘܿܝܬ ܥܡܟܘܢ. ܘܐܢܐ ܬܘܒ ܗܘܿܝܬ\n ܠܟܘܢ ܠܟܐ ܗܕܝܐ ܘܡܕܒܪܢܐܼ. ܥܕܡܐ ܕܐܬܝܬܘܢ ܒܫܠܡܐ ܠܘܬܝ. ܘܐܢܐ ܬܘܒ ܐܗܘܐ ܥܡܟܘܢ ܐܦ ܥܕܡܐ\n ܠܚܪܬܐ. ܘܠܐ ܦܪܫ ܐܢܐ ܡܢܟܘܢܼ. ܘܠܐ ܡܢ ܟܠܗܘܢ ܐܝܠܝܢ ܕܼܡܗܝܡܝܢ ܒܝ ܒܚܘܒܐ ܫܠܡܐ. ܘܐܢܬܘܢ ܬܘܒ\n ܬܗܘܘܢ ܠܝ ܣܗܕ̈ܐ ܒܐܬܪܐ ܕܡܕܢܚܐ ܥܼܡ ܬܠ̈ܡܝܕܝܼ. ܐܝܠܝܢ ܕܓܒܼܝܢ ܠܝ ܕܢܟܪܙܘܢ ܣܒܪܬܝ. ܘܡܐ\n ܕܫܿܠܡܬ ܨܒܝܢܗ ܕܐܒܝܼ ܥܠ ܟܠ ܡܕܡ ܕܦܩܕܢܝ܇ ܐܣܩ ܒܫܘܒܚܐ ܕܐܝܬܝ ܗܿܘܝܬ ܥܡܗ ܒܗ. ܘܐܦ ܗܫܐ\n ܕܡܡܠܠ ܐܢܐ ܥܡܟܘܢܼ ܥܡ ܗܐܢܐܼ. ܘܠܐ ܗܿܘܝܬ ܓܠܝܙ ܐܢܐ ܡܢ ܪܒܘܬܗ ܕܐܒܐ. ܐܬܠ ܠܟܘܢ ܗܫܐ ܐܿܬܐ\n ܐܚܪܝܬܐ ܕܬܬܡܗܘܢ ܒܗܿ. ܕܒܥܫܬܐ ܕܚܙܝܬܘܢ ܠܫܡܫܐ ܟܕ ܚܿܫܟ ܒܐܝܡܡܐ ܐܝܟ ܕܒܠܠܝܐܼ. ܘܗܿܘܐ ܙܘܥܐ\n ܪܒܐ ܒܐܪܥܐ. ܘܡܫܬܡܥ ܩܠܐ ܕܡܝ̈ܬܐ ܡܢ ܩܒܪ̈ܝܗܘܢܼ ܕܡܫܒܚܝܢ: ܗܝܕܝܢ ܕܥܘܼ ܕܫܠܡܘ ܙܒ̈ܢܐ ܘܫ̈ܥܐ\n ܟܠܗܝܢ ܒܡܬܝܬܝ ܕܠܘܬܟܘܢ܇ ܘܐܪܝܡܘ ܥܝ̈ܢܝܟܘܢ ܠܫܡܝܐܿ. ܘܚܙܘ ܟܕ ܦܬܝܚܝܢ ܒܫܘܒܚܐ ܩܕܡܝ܇ ܘܣܿܠܩ\n ܢܐ ܒܬܫܒܘܚܬܐܼ ܐܝܕܐ ܕܠܝ ܙܕܩܐܿ. ܘܝܿܬܒ ܐܢܐ ܡܢ ܝܡܝܢܐ ܕܐܒܐ ܕܪܒܘܬܐ ܕܡܢܗ ܐܫܿܬܠܚܬ ܠܡܚܝܘܬܗ\n ܠܥܠܡܐ.. ܘܟܕ ܡܡܠܠ ܗܠܝܢ ܟܠܗܝܢ ܥܡܢ ܡܚܝܢܐܼ. ܢܗܪܬܿ ܠܗܿ ܟܠܗܿ ܡܥܪܬܐ ܗܿܝ ܘܗܘܬܿ ܠܗܿ\n ܒܥܝ̈ܢܝܢܼ ܐܝܟ ܥܠܡܐ ܐܚܪܢܐ ܡܥܪܬܐ ܗܿ ܘܗܘܬܿ ܠܗܿ ܒܥܝ̈ܢܝܢܼ ܐܝܟ ܥܠܡܐ ܐܚܪܢܐ ܕܠܝܬ ܗܘܐ\n ܢܘܗܪܐ ܐܟܘܬܗ. ܘܩ̈ܠܐ ܣ̈ܓܝܐܐ ܕܣܒܪܐ ܟܕ ܡܡܠܠܝܢ ܘܐ. . . . ܕܠܐ ܡܬܡܢܝܢ܆ ܐܝܢܼ ܘܐܡܝܢ..\n ܒܘܟܪܐ ܦܬܚ ܪ̈ܚܡܐ ܡܣܬܪ̈ܐ. ܝܠܕܐ ܩܕܝܫܐ ܓܡܿܪ ܨܒܝܢܐ ܕܪܒܘܬܐ ܥܠܝܬܐ. ܕܗܘܝܘ ܐܝܢܿ ܡܫܿܠܡܢܐ.\n ܘܟܠ ܒܐܝܕܗ ܗܼܘܐ. ܘܐܡܝܢܿ ܒܢܘܗܪܟ ܘܒܡܠܬܟ ܐܬܓܡܪ ܘܐܫܬܡܠܝܘ ܥ̈ܠܡܐ ܟܠܗܘܢܼ\n ܕܡܬܚܙܝܢ ܘܕܠܐ ܡܬܚܙܝܢ. ܘܠܟ ܣܓܕܝܢ ܡ̈ܠܐܟܐ ܘܚܝ̈ܠܘܬܐ ܟܠܗܘܢܼ. ܘܕܝܠܟ ܗܘ ܐܬܪܐ ܕܚ̈ܝܐ ܕܬܬܠ\n ܠܓܒ̈ܝܟ. ܘܕܝܠܟ ܗܘ ܢܘܗܪܐ ܩܕܡܝܐ. ܡܛܠ ܕܐܢܬ ܗܘ ܦܐܪܐ ܪܚܝܡܐ ܕܡܫܚܒܬܗ ܕܐܒܐܼ. ܘܐܢܬ ܗܘ\n ܝܘܩܢܐ ܘܨܒܝܢܗ ܕܐܚܝܕ ܟܠܼ. ܡܒܕܩܢܐ ܕܟ̈ܣܝܬܐ. ܡܛܠ ܕܒܡܠܬܐ ܗܘ ܓܝܪ ܕܡܬܡܠܠܐܼ ܡܬܝܕܥ ܟܠ ܕܐܝܬ\n ܒܡܚܫܒܬܐ. ܘܐܢܬ ܗܘ ܟܠܼ. ܘܟܠ ܒܟ ܐܝܬܘܗܝ. ܘܡܕܡ ܠܒܪ ܡܢ ܨܒܝܢܟ ܠܐ ܐܝܬ.. ܘܟܕ ܗܠܝܢ ܟܠܗܝܢ\n ܬܫ̈ܒܚܬܐ ܐܬܡ̈ܠܠܝ ܘܫܡܥܢܼ ܕܚܠܢ ܘܙܥܢ܆ ܘܢܦܠܢ ܥܠ ܐܪܥܐ ܐܝܟ ܡܝ̈ܬܐ. ܘܦܫܛ ܝܡܝܢܗ ܛܠܝܐ ܝܠܕܐ\n ܕܢܘܗܪܐ ܚܝܠܬܢܐܝܬ ܘܣܡܗܿ ܥܠܝܢ. ܘܚܝܠܢܼ ܘܐܼܡܪ ܠܢ: ܒܢ̈ܝ ܐܪ̈ܙܝܼ ܠܐ ܬܕܚܠܘܢ. ܗܠܝܢ ܓܝܪ\n ܟܠܗܝܢ ܕܚܼܙܝܬܘܢ ܘܫܼܡܥܬܘܢ ܡܢ ܝܘܡܐ ܩܕܡܝܐܼ ܘܥܕܡܐ ܠܝܘܡܢܐܼ. ܘܡܬܕܡܪܝܬܘܢ ܒܗܝܢ܆ ܐܦ ܐܝܠܝܢ\n ܕܫܡܥܝܢ ܠܗܝܢ. ܠܐ ܗ̈ܘܼܝ ܪܘܪ̈ܒܢ ܡܢܝ. ܐܠܐ ܥܠܝܟܘܢ ܚܝ̈ܠܬܢܝܢ܇ ܡܛܠ ܕܒܣܪܐ ܚܠܫܐ ܠܒܝܫܝܢ\n ܐܢܬܘܢ. ܠܝ ܓܝܪ ܙܥܘܪ̈ܝܢ ܐܢ̈ܝܢ ܣܓܝ. ܚܕܐ ܓܝܪ ܡܢ ܪ̈ܘܪܒܬܐ ܕܐܝܬ ܠܝ ܠܘܬ ܐܒܐ ܕܫܠܚܢܝܼ ܠܐ\n ܡܫܟܚܝܢ ܐܢܬܘܢ ܕܬܚܙܘܢ ܐܘ ܬܫܡܥܘܢ ܐ̈ܢܝܢܼ ܡܛܠ ܚܠܫܘܬܟܘܢܼ. ܐܠܐ ܐܝܟܢܐ ܕܫܘܝܬܘܢ ܕܬܚܙܘܢ\n ܘܬܫܡܥܘܢ ܗܠܝܢ ܒܗܢܐ ܙܒܢܐ: ܘܗܐ ܡܬܕܡܪܝܢ ܐܢܬܘܢ ܐܝܟ ܪ̈ܘܪܒܢ ܐܢܗܝܢ ܒܥܝ̈ܢܝܟܘܢ: ܬܘܒ ܬܫܬܘܘܢ\n ܒܚܘܒܝ ܕܠܘܬܟܘܢ ܕܠܥܠܡ܇ ܕܬܚܙܘܢ ܘܬܫܡܥܘܢ ܗܠܝܢ ܪܘܪ̈ܒܬܐ ܕܠܐ ܡܫ̈ܟܚܢܐ ܡܬܡ̈ܠܠܢ ܗܫܐܿ. ܘܠܐ\n ܡܘܦܝܢ ܠܗܝܢ ܢܡܠܠܘ ܐܦܠܐ ܥܝܪ̈ܐ ܘܡ̈ܠܐܟܐ: ܡܛܠ ܕܐܦ ܥܠܝܗܘܢ ܪܘܪ̈ܒܢ ܐܢ̈ܝܢ ܛܒ.. ܡܟܝܠ ܩܘܡ\n ܙܠ ܒܫܠܡܐ ܠܐܬܪܟܘܢ ܡܩܒܠ ܢܘܗܪܐ. ܡܛܠ ܕܫܘܝܼܬܘܢ ܕܬܩܒܠܘܢ ܢܘܗܪܐ ܡܫܠܡܢܐ ܕܪܒܘܬܐ ܥܠܝܬܐ.\n ܘܬܐܬܘܢ ܘܬܣܓܕܘܢ ܠܗ ܒܩܘܪ̈ܒܢܝܟܘܢ ܒܚܕܘܬܐ. ܘܗܐ ܫܿܠܡܼܬܘܢ ܟܠ ܡܕܡ\n ܕܐܬܦܿܩܕܬܘܢ ܡܢ ܐܒܗ̈ܝܟܘܢܼ. ܘܐܦ ܫܘܼܝܬܘܢ ܕܬܕܥܘܢ ܘܬܐܠܦܘܢ ܐܪ̈ܙܐ ܟ̈ܣܝܐ ܩ̈ܕܡܝܐ ܕܡܢ ܕܪ̈ܐ\n ܩܕ̈ܡܝܐ ܟܬܝܒܝܢ ܠܟܘܢ܇ ܗܫܐ ܗܐ ܚܙܝܬܘܢ ܫܘܠܡܐ ܕܐܪ̈ܙܝܟܘܢ܇ ܘܟܠܡܕܡ ܕܐܬܦܿܩܼܕܬܘܢ ܫܿܠܡܼܬܘܢܿ\n ܠܚܘܒܝ ܘܠܣܗܕܘܬܝ.. ܘܬܘܒ ܫܘܝܬܘܢ ܕܬܗܘܘܢ ܠܝ ܣܗ̈ܕܐ ܒܡܕܢܚܐܥܡ ܬܠܡܗܝܕܝ܆ ܕܓܒܼܝܢ ܠܝ ܩܕܡ\n ܕܢܗܘܐ ܥܠܡܐ. ܘܡܐ ܕܫܿܠܡܬ ܨܒܝܢܗ ܕܐܒܝܼ ܥܠ ܟܠ ܕܦܩܕܢܝ܆ ܘܣܿܠܩܬ ܠܘܬܗ ܒܬܫܒܘܚܬܐ: ܐܫܕܪ ܠܟܘܢ\n ܡܢ ܓܒ̈ܝ ܕܓܒܼܝܢ ܠܝ ܠܐܬܪܟܘܢ܇ ܘܢܡܠܠܘܢ ܘܢܣܗܕܘܢ ܥܡܟܘܢ ܫܪܪܐܿ ܕܢܗܘܐ ܚܿܬܡܟܘܢ ܒܚܕܐ\n ܫܠܡܘܬܐ.. ܩܘܡ ܗܟܝܠܼ ܙܠ ܒܫܠܡܐܼ. ܟܕ ܐܢܐ ܬܘܒ ܐܝܬܝ ܥܡܟܘܢܼ ܒܟܠ ܚ̈ܙܘܢܝܢ ܘܐ̈ܬܘܢ: ܐܝܟܢܐ\n ܕܐܝܬܝ ܥܡܟܘܢ ܡܢ ܝܘܡܐ ܩܕܡܝܐ. ܐܝܟܢܐ ܓܝܪ ܕܐܝܬܝ ܒܚܙܬܐ ܘܒܟܠ ܕ̈ܡܘܢ ܗܪܟܐ܇ ܘܗܐ ܡܬܕܡܪܝܢ\n ܐܢܬܘܢ ܒܟܠ ܚ̈ܙܘܢܝܢ ܘܕ̈ܡܘܢ ܕܚܙܿܝܢ ܐܢܬܘܢ ܠܝ܆ ܐܦ ܠܘܬ ܐܒܐ ܕܪܒܘܬܐ ܕܨܒܝܢܗ ܐܝܬܝ ܡܢ ܥܠܡܼ.\n ܘܠܐ ܡܬܓܠܙܢܐ ܡܢܟܘܢ ܠܥܠܡܼ݂ ܐܦܠܐ ܡܢ ܠܘܬ ܐܒܐ. ܡܛܠ ܕܙܠܝܩܐ ܐܢܐ ܕܢܘܗܪܗ܇ ܘܐܫܬܿܕܪܬ ܟܘܢ\n ܕܐܢܗܪܟܘܢ. ܘܗܐ ܡܬܕܡܪܝܢ ܐܢܬܘܢ ܐܝܟ ܐܢ̈ܫܐ ܚܗܠܫܐ܇ ܚܕ ܟܡܐ ܟܕ ܐܬܿܝܬ ܠܘܬܟܘܢ ܒܪܒܘܬܗ ܕܐܒܝ.\n ܡܛܠ ܕܠܐ ܡܫܟܚܝܢ ܗܘܝܬܘܢ ܩܝܡܝܢ ܩܕܡܝ܆ ܐܦܠܐ ܡ̈ܠܐܟܐ ܘܚܝ̈ܠܘܬܐ ܕܠܥܠ ܡܢܟܘܢ ܐܢܘܢ܇ ܟܕ ܢܿܚܬ\n ܐܢܐ ܥܠܝܗܘܢܼ ܘܚܙܘ ܚܙܘܐ ܕܬܕܡܘܪ̈ܬܐܼ ܒܕܚܠܬܐ ܘܒܙܘܥܐ ܩܡܘ.. ܐܦ ܠܗܘܢ ܐܝܟ ܕܘܿܠܐ ܗܘܐ ܠܗܘܢ\n ܐܬܚܿܙܝܬ. ܘܠܟܘܢ ܐܝܟ ܕܡܫܟܚܝܢ ܐܢܬܘܢ ܕܬܚܙܘܢ ܐܬܚܿܙܝܬ. ܨܘܪܬܐ ܓܝܪ ܘܕܡܘܬܐ ܒܥܠܡܐ ܗܢܐ ܠܐܒܐ\n ܕܪܒܘܬܑܼ ܠܝܬ ܠܗ܇ ܐܠܐ ܐܢ ܕܕܢܼܚܐ ܐܢܐ ܕܡܢܗ܇ ܕܐܝܬܝ ܨܒܝܢܗ ܘܚܝܠܗ ܘܚܟܡܬܗܼ ܕܐܝܬܝ ܐܢܐ ܒܐܒܝ ܘܐܒܝ ܒܝ. ܘܐܢܐ ܐܝܟ ܕܙܕܩ ܠܐܠܗܐ ܕܢܬܚܙܐ ܘܢܕܥܝܘܗܝ ܥܠܡܐܼ. ܘܐܝܟ\n ܕܡܫܟܚܝܢ ܬܘܒ ܒܢ̈ܝܐ ܕܚܟܡܬܐ ܕܢܩܒܠܘܢ ܘܢܫܡܥܘܢ ܒܚܘܒܐ ܪܒܘܬܗ ܕܐܒܐ ܕܫܠܚܢܝ. ܘܗܫܐ ܐܬܚܿܙܝܬ\n ܠܟܘܢ ܒܕܡܘܬܐ ܕܐܢܫܘܬܐܼ. ܕܐܫܿܠܡ ܟܠ ܕܟܬܝܒ ܥܠܝ܇ ܡܛܘܠ ܥܠܬܐ ܘܣܟܠܘܬܐ ܕܚܛܗܐ ܕܐܕܡ ܐܒܘܟܘܢ\n ܩܕܡܝܐ ܕܗܼܘܐ ܡܚܬܟܘܢ ܠܫܝܘܠܼ. ܘܐܫܬܠܛ ܥܠܝܟܘܢ ܡܘܬܐܼ ܘܐܡܠܟܬܿ ܛܘܥܝܝ ܒܙܝܦܐ ܥܠ ܕܪ̈ܝܟܘܢ.\n ܘܣܒܼܪܬܿ ܒܡܪܚܘܬܗܿ ܕܗܘܼܬ ܠܗܿ ܡܪܐ ܥܠܝܟܘܢ܇ ܘܗܘܝܼܬܘܢ ܠܗܿ ܩܢܝܢܐ ܠܥܠܡ.. ܘܐܘܿܕܬܟܘܢ ܐܢܐ\n ܬܘܒ ܚܐܪܘܬܟܘܢ ܐܦ ܐܒܗ̈ܝܟܘܢ܆ ܘܛܘܗܡܟܘܢ ܗܿܘ ܩܕܡܝܐ. ܕܡܢ ܛܘܗܡܐ ܐܢܬܘܢ ܕܢܘܗܪܐܼ. ܘܠܐ ܗܘܐ\n ܣܪܝܩܐܝܬ ܐܬܒܪܝܬܘܢ ܒܥܠܡܐܿ ܘܫܡܝܐ ܘܐܪܥܐ ܘܟܠܗܘܢ ܥܠܡ̈ܐ ܡܛܠܬܟܘܢ ܗܘܼܘ.. ܘܐܦ ܐܒܐ ܕܪܒܘܬܐܼ\n ܡܛܠܗܢܐ ܚܘܒܐ ܫܕܪܢܝܼ ܘܠܒܿܫܬ ܕܡܘܬܟܘܢ: ܕܒܗܿ ܐܒܛܠ ܘܐܓܡܪ ܠܟܠܗܘܢ ܡܥܝ̈ܩܢܝܟܘܢ ܘܫܒܝ̈ܝܟܘܢ܇\n ܘܐܩܪܒܟܘܢ ܐܢܐ ܠܐܒܐ ܩܕܡܘܗܝܿ ܩܘܪܒܢܐ ܕܟܝܐ ܘܓܡܝܪܐ. ܟܕ ܠܝܬ ܒܟܘܢ ܚܕܐ ܡܢ ܟܘ̈ܬܡܬܗܿ\n ܕܛܘܥܝܝ. ܘܐܚܪܪܟܘܢ ܒܚܘܒܐ ܘܒܫܪܪܐܼ ܒܡܝ̈ܐ ܕ̈ܟܝܐܼ. ܘܡܘܠܕܐ ܕܪܘܚܐ ܩܕܝܫܬܐ. ܘܬܗܘܘܢ ܠܝ\n ܒܚܘܒܐ ܐܚ̈ܐ ܘܡܗ̈ܝܡܢܐܼ ܐܝܟ ܝ̈ܠܘܕܐ ܕܠܝܬ ܒܗܘܢ ܚܕܐ ܡܢ ܟܘ̈ܬܡܬܗܿ ܕܒܝܫܬܐܼ ܡܢ ܗܫܐ ܘܠܥܠܡ..\n ܡܟܝܠ ܚܕܘܬܐ ܘܬܫܒܘܚܬܐ ܘܬܘܕܝܬܐܼ. ܒܡܪ̈ܘܡܐ ܥ̈ܠܝܐ ܢܣܡ ܡܢܟܘܢ ܒܐܝܕܐ ܕܝܠܝܼ ܕܐܝܬܝ ܨܒܝܢܗ.\n ܘܚܕܘܬܐ ܘܦܘܪܩܢܐ ܘܫܘܬܦܘܬܐ ܕܪܘܚܐ. ܘܚܝ̈ܐ ܕܠܥܠܡܼ ܒܐ̈ܝܕܝ ܢܬܝܗܒܘܢ ܠܟܘܢܼ ܕܟܠܡܕܡ ܒܫܠܡܘܬܐ\n ܕܠܐ ܦܠܓܘܬܐܼ. ܝܐܟ ܕܡܢ ܩܕܝܡ ܬܚܝܬ ܟܢ̈ܦܘܗܝ ܕܐܒܐ ܢܗܘܐ. ܟܕ ܡܩܕܫ ܘܡܪܚܡ ܥܠܝܟܘܢ ܚܝܠܗ\n ܘܚܡܬܗ ܝܢܗ ܙܟܝܐ ܕܠܥܠܡ ܥ̈ܠܡܝܢ.. ܘܐܫܬܡܥ ܬܘܒ ܩܠܐ ܡܢ ܪܘܡܐ ܘܡܢ ܟܠ ܦ̈ܢܝܢ܆ ܘܡܢ ܓܘ ܐܪܥܐܼ.\n ܕܥܢܘ ܘܐܼܡܪܘ ܐܡܝܢ. ܨܒܝܢܐ ܕܚ̈ܝܐ ܡܫܠܢܐ ܘܚܕܘܬܐܼ ܘܫܠܡܐ ܠܥ̈ܠܡܐ ܟܠܗܘܢ.܀\n ܘܟܕ ܩܒܠܢ ܡܢܗ ܦܘ̈ܩܕܢܐ ܕܚ̈ܝܐܼ ܢܦܩܢܢ ܡܢ ܩܕܡܘܗܝ ܒܚܕܘܬܐ ܪܒܬܐ ܘܕܝܨܐ ܣܓܝܐܐ ܘܒܬܫܒܘܚܬܐܼ.\n ܟܕ ܡܠܝܢ ܠܒ̈ܘܬܢ ܣܒܪܐ ܪܒܐ ܠܡܐܬܐ ܠܐܪܥܬܢ.. ܘܢܦܩܘ ܥܡܢ ܝܘܣܦ ܘܡܪܝܡ ܐܢ̈ܫܐ ܡܝܩܪ̈ܐ\n ܘܛܘ̈ܒܢܐ܇ ܕܫܘܘ ܘܐܬܗܝܡܢܘ ܕܢܬܩܪܘܢ ܘܢܗܘܘܢ ܒܫܡܐ ܐܒ̈ܗܐ ܘܡܪ̈ܒܝܢܐ ܠܝܠܕܐ ܕܩܠܐ ܕܡܫܡܥܬܐ\n ܒܬܘܠܬܐܿ. ܘܡܪ̈ܒܝܢܐ ܠܨܒܝܢܐ ܓܡܝܪܐ ܕܪ̈ܚܡܐ ܡܫ̈ܠܡܢܐ. ܗܘܼܬ ܡܪܝܡ ܬܪܥܐ ܠܢܘܗܪܐ ܪܒܐ ܕܥܠ\n ܠܥܠܡܐ ܒܝܛܒܘܬܐܼ ܕܢܪܕܘܦ ܠܚܫܘܚܐ. ܘܗܘܬ ܐܪܘܚܐ ܕܚ̈ܝܐ [ܠܐܠܗܐ ܝܠܕ ܢܦܫܗܿ.] ܕܐܬܚܙܝ ܒܗܕ̈ܡܐ\n ܕܒܪܢܫܐ. ܘܢܗܘܐ ܠܗܿ ܫܡܐ ܘܕܘܟܪܢܐ ܘܛܘܒܐܼ ܠܕܪܕܪ̈ܝܢ. ܘܐܪܝܡܘ ܥܝ̈ܢܝܗܘܢܼ ܘܚܙܘܗܝ ܠܢܘܗܪܐ\n ܕܐܬܝܠܕ ܒܪ̈ܚܡܐ ܒܒܝܬܗܘܢ ܕܥܡܢ ܗܼܘ ܘܡܠܘܐ ܠܢ. ܘܐܡܪܘ ܠܢ: ܒܬܝܬܟܘܢ ܕܠܘܬܢ ܠܐ ܫܦܪܢܼ\n ܕܒܪܬܘܢܝܗܝ ܠܢܘܗܪܐ ܘܠܣܒܪܐ ܪܒܐ ܕܟܠ ܥܠܡܐܼ. ܘܐܙܠܬܘܢ ܥܡܗ ܘܓܠܙܬܘܢܢ ܡܢܗܿ. ܕܒܛܝܒܘܬܐ ܪܒܬܐ\n ܫܘܼܝܢ ܕܢܬܚܝܡܢ ܕܢܗܘܐ ܠܗ ܡܫ̈ܡܫܢܐ ܠܬܪܒܝܬܐ ܕܦܓܪܐ ܕܐܬܚܙܝ ܒܒܝܢ. ܘܗܫܐ ܗܐ ܥܡܟܘܢ ܗܼܘ\n ܚܙܝܢܝܗܝ ܕܐܙܠ. ܐܡܪܝܢܢ ܠܗܿ. ܐܢܬܬܐ ܒܪܝܟܬ ܒܢܫܗܿ ܛܘܒܢܝܬܐ ܡܪܝܡ. ܕܫܼܘܝܬ ܒܪ̈ܚܡܐ ܕܬܩܒܠܢ\n ܒܛܢܐ ܕܪܘܚܐ ܒܡܫܡܥܬܟܝ ܕܟܝܬܐ. ܘܬܠܕܝܢ ܝܠܕܐ ܕܚ̈ܝܐܼ. ܡܠܬܐ ܕܠܥܠܡ. ܕܐܬܗܝܡܢܬܝ ܘܫܘܼܝܬܝ\n ܕܬܬܩܪܝܢ ܠܗ ܐܡܐܼ. ܘܗܫܐ ܗܐ ܢܠܕܟܝ ܫܒܝܚܐܼ ܠܓܘ ܡܢܟܝ ܗܼܘ. ܘܗܐ ܒܒܝܬܐ ܡܩܘܐ ܠܟܝܼ. ܟܕ ܐܦ\n ܡܢ ܨܝܕܝܢ ܠܐ ܦܿܪܩ. ܐܝܟܢܐ ܕܐܼܡܪ ܠܢ ܗܼܘ. ܡܛܠ ܕܡܘܗܒܬܐ ܗܘ ܪܒܬܐ ܕܚ̈ܝܐܿ. ܕܒܝܠܕܟܝ\n ܐܬܝܗܼܒܬܿ ܠܟܠܗܘܢ ܥ̈ܠܡܐ. ܘܐܪܙܐ ܕܟܣܐ ܗܘܐ ܡܢ ܩܕܝܡ ܒܐܒܐ ܕܟܠܼ. ܒܝܠܕܟܝ\n ܐܬܓܠܝ ܠܢ. ܘܐܬܚܼܙܝܬܿ ܣܝܡܬܼ ܚ̈ܝܐ ܕܢܛܝܪܐ ܗܘܐ ܠܟܠܗܝܢ ܫܪ̈ܒܬܐ. ܠܐ ܗܘܐ ܕܝܠܟܝ ܗܝ\n ܒܠܚܘܕܝܗܿ ܡܘܗܒܬܐ [ܗܕܐ ܪܒܬܐ] ܘܢܘܗܪܐ ܕܚ̈ܝܐܼ. ܐܠܐ [ܕܥ̈ܠܡܐ] ܟܠܗܘܢ ܥܠܝ̈ܐ [ܘܬܚ̈ܬܝܐ.]\n ܘܐܪܝܡ ܥܝ̈ܢܝܟ ܘܚܙܝܼ. ܕܒܟܠܗܿ ܒܪܝܬܐ ܐܝܬܘܗܝ ܘܡܢܗܪ [ܠܟܠܗܿ.] ܘܡܠܝܐ ܡܢ ܐܪ̈ܙܘܗܝ ܫܒ̈ܝܚܐ.\n ܘܗܫܐ ܐܬܚܙܝ ܒܥܠܡܐ ܒܦܓܪ. ܐܦ ܨܘܪ̈ܬܗ ܥܡܗܼ ܒܟܠ ܐܬܪ ܡܬܚ̈ܙܝܢ. ܡܛܠ ܕܠܚ̈ܝܐܼ ܘܠܦܘܪܩܢܐ\n ܕܟܠܢܫ ܐܫܬܕܪ ܡܢ ܪܒܘܬܗ.. ܘܟܕ ܗܦܼܟ ܠܗܘܢ ܝܘܣܦ ܘܡܪܝܡܼ ܟܕ ܪܘܿܙܝܢ ܥܠ ܗܠܝܢ ܟܠܗܝܢ܆ ܕܫܡܥܝܢ\n ܗܘܘ ܥܠ ܝܠܕܐ ܩܕܝܫܐܼ. ܘܐܙܠܘ ܠܒܝܬܗܘܢ. ܘܥܠܬܿ ܡܪܝܢ ܘܐܫܟܚܬܗ ܠܝܠܕܐ ܕܢܘܗܪܐ ܟܕ ܓܚܿܟ ܘܡܫܒܚ\n ܥܠ ܟܠܗܘܢ ܐܪ̈ܙܘܗܝ ܪ̈ܘܪܒܐ ܘܬܡ̈ܝܗܐ ܕܒܟܠܗ ܥܠܡܐ ܡܟܪܙܝܢ ܥܠܘܗܝܼ. ܡܢ ܙܒܢܐ ܩܕܡܝܐ. ܘܗܐ\n ܡܫܬܠܡܝܢ ܟܠܗܘܢ ܒܚܙܬܗ ܕܝܘܡܢܐܼ. ܘܡܫܒܚ ܘܡܘܕܐ ܠܐܒܘܗܝ ܕܫܠܚܗ ܠܦܘܪܩܢܐ ܕܥܠ̈ܡܘܗܝ. ܘܣܓܕܬܿ\n ܠܗ ܡܪܝܡ ܘܝܘܣܦܼ ܘܐܡܿܪܐ ܠܗܼ ܚܿܕܝܬ ܕܚܿܙܝܬ ܠܣܝܡܬ ܚܝ̈ܐܿ. ܘܠܢܘܗܪܝ ܘܝܠܕܐ ܩܕܝܫܐ ܕܡܫܡܥܬܐ\n ܕܐܕ̈ܢܝ܇ ܘܦܿܬܚ ܪ̈ܚܡܝ ܒܪܚܡܘܗܝ ܩܕܝܫܐ: ܡܪܐ ܕܒܬܘܠܘܬܝ ܩܕܝܫܬܐ. ܚܿܕܝܬ ܣܿܓܝ ܕܐܫܟܚܬܗܿ\n ܠܣܝܡܬܝ ܪܒܬܐ ܒܒܝܬܝ ܕܝܿܠܕܬ. ܘܠܢܘܗܕܝ ܪܒܐ ܕܠܥܠܡ ܐܝܬܘܗܝ. ܕܣܿܒܪܬ ܗܘܝܬ ܠܝ ܚܒܝܒܝܼ.\n ܕܫܩܠܘܟ ܡܕ̈ܢܚܝܐ ܒܚܘܒܟ ܪܒܐ ܕܠܘܬܗܘܢ܇ ܚܠܦ ܩܘܪ̈ܒܢܐ ܕܩܪܒܘ ܠܟ ܡܢ ܕܝܠܟ. ܥܠ ܕܚܿܕܝܬ ܨܘܪܬܟ\n ܩܕܝܫܬܐ ܥܡܗܘܢ ܟܕ ܐܿܙܠܐ.. ܘܥܢܐ ܗܼܘ ܒܩܠܐ ܒܣܝܡܐ ܘܡܟܝܟܐܼ ܘܐܡܼܪ ܠܗܿ ܠܡܪܝܡ: ܫܠܡ ܠܟܝܼ\n ܐܡܝ ܘܡܪܒܝܢܝܬܝ܆ ܕܫܘܼܝܬܝ ܕܬܗܘܝܢ ܒܪܝܟܬ ܒܢ̈ܫܐܿ. ܡܛܠ ܕܫܘܼܝܬܝ ܠܦܐܪܐ ܕܩܠܐ ܕܚܝܗܐܿ.\n ܕܩܒܼܠܬܝ ܘܒܛܢܬܝ ܒܚܘܒܐ ܒܡܕܥܟܝ ܘܒܗܝܡܢܘܬܐ ܕܠܐ ܦܠܓܘܬܐ: ܬܩܒܠܝܢ ܐܓܪܐ ܕܬܫܡܫܬܟܝܼ. ܘܢܗܘܐ\n ܠܟܝ ܛܘܒܐ ܘܕܘܟܪܢܐ ܒܟܠܗܘܢ ܕܪ̈ܐ. ܘܒܥܠܡܐ ܚܕܬܐܼ ܬܩܒܠܝܢ ܐܓܪܐ ܛܒܐ.\n ܘܡܛܠܘܬܟܝܼ ܢܗܘܐ ܣܒܪܐ ܘܚܝ̈ܐ ܠܚܘܐ ܘܠܝܠܕ̈ܝܗܿ. ܕܒܩܢܘܡܟܝ ܐܥܒܪܬܝܗܿ ܠܪܘܡܚܐ ܕܣܝܓܐ ܗܘܬ\n ܠܐܝܠܢܐ ܕܚܝ̈ܐ. ܘܗܘܐ ܒܩܢܘܡܟܝ ܫܝܢܐ ܘܫܠܡܐܼ ܠܟܠܗܘܢ ܥ̈ܠܡܐ. ܡܟܝܠܼ ܘܠܥܠܡ ܐܡܝܢ. ܐܢܐ ܓܝܪ\n ܕܐܬܚܿܙܝܬ ܒܒܝܬܟܘܢܼ. ܨܒܝܢܗ ܗܘ ܕܐܒܐ ܕܫܠܚܢܝ ܐܬܿܝܬ ܕܐܫܿܠܡ. ܘܟܠܢܫ ܕܫܿܡܥ ܠܝ ܘܡܗܝܡܢ ܢܚܐ.\n ܬܫܡܫܬܟܝ ܓܝܪ ܕܕܝܠܟܝ ܐܝܬܼ ܗܐ ܫܿܠܡܼܬܝ ܓܡܝܪܐܝܬܼ ܕܠܐ ܡܘܡܐܼ. ܕܬܩܒܠܝܢ ܒܗܿ ܦܘܪܥܢܐ ܛܒܐ.\n ܡܟܝܠܼ ܦܢܐ ܐܢܐ ܠܝ ܠܘܬ ܟܠܗܘܢ ܐܚ̈ܝ ܕܐܝܬ ܒܟܠܗ ܥܠܡܐ. ܕܟܠ ܡܕܡ ܕܦܩܕܢܝ ܐܒܐܼ ܐܫܠܡ\n ܠܡܗ̈ܝܡܢܝܼ ܓܡܝܪܐܝܬܿ. ܕܢܬܠܘܢ ܦܐܪ̈ܐ ܕܚܝ̈ܐ ܕܠܥܠܡ. ܘܐܬܠ ܠܗܘܢ ܐܦ ܐܢܐ ܟܠܗܘܢ ܡܘ̈ܠܟܢܘܗܝ\n ܕܐܒܝܼ. ܕܒܐܝܕ̈ܝ ܡܬܓܡܪܝܢ ܘܡܬܝܗܒܝܢ ܘܡܫܬܠܡܝܢ ܠܡ̈ܗܝܡܢܝܼ ܘܠܟܠ ܡܿܢ ܕܡܗܝܡܢ ܒܝ.܀ ܘܟܕ\n ܐܬܼܝܢ ܠܒܝܬ ܐܘܢܐ ܩܕܡܝܐܼ. ܬܘܒ ܢܝܫܐ ܕܢܘܗܪܐ ܩܕܡܝܢ ܐܬܚܙܝ ܠܢ. ܘܣܿܓܝ ܚܕܝܢ ܘܪܘܙܢ. ܘܒܪܟܢ\n ܘܣܓܕܢ ܠܗ ܥܠ ܐܪܥܐ ܩܕܡܘܗܝܼ. ܘܫܒܚܢ ܠܚܙܘܐ. ܘܥܢܝܢ ܒܩܠܢ ܐܟܚܕܐܼ. ܘܐܼܡܪܢ ܠܗ: ܕܣܓܕܝܢܢ\n ܘܡܘܕܝܢܢ ܠܒܣܝܡܘܬܟ ܠܢܘܗܪܟܼ. ܕܒܟܠܕܘܟܼ ܗܼܝ ܡܠܘܝܐ ܠܡܫܪܝܬܢ.. ܘܥܢܐ ܗܼܘ ܘܐܼܡܪ ܠܢ: ܐܢܐ\n ܒܟܠܕܘܟ ܐܝܬܝܼ. ܘܠܝܬ ܐܬܪܐ ܕܠܐ ܐܝܬܝ ܒܗ. ܐܢܐ ܐܦ ܐܝܟܐ ܕܫܒܩܬܘܢܢܝ ܐܝܬܝ. ܝܬܝܪ ܡܢ ܫܡܫܐ\n ܓܝܪ ܐܝܬܝ. ܘܠܝܬ ܕܘܟܐ ܒܥܠܡܐ ܕܓܠܝܙܐ ܡܢܗ ܟܕ ܚܕ ܗܼܘ. ܘܐܢ ܗܼܘ ܕܡܬܓܠܙ ܡܢ ܥܠܡܐܼ. ܝܬܒܝܢ\n ܟܠܗܘܢ ܥܡܘܪ̈ܘܗܝ ܒܚܫܘܟܐ. ܚܕ ܟܡܐ ܐܢܐ ܕܡܪܗ ܐܢܐ ܕܫܡܫܐ. ܘܢܘܗܪܝ ܘܡܠܝܬܝܼ ܡܝܬܪܐ ܗܝ ܡܢ\n ܕܫܡܫܐ.. ܘܥܢܼܝܢ ܘܐܡܪܢܢ ܩܕܡܘܗܝ: ܗܠܝܢ ܟܠܗܝܢ [ܢܘܗܪܢ ܘܡـ]ـܚܝܢܢ ܝܿܕܥܝܢܢ܆\n ܘܫܪ̈ܝܪܢ ܐܢ̈ܝܢ ܠܢ. ܘܡܗܝܡܢܢ ܕܗܠܝܢ ܟܠܗܝܢ ܬܕܡܪ̈ܬܐ [ܕܚܼܙܝܢ ܥܡ] ܟܠܗܘܢ ܡܗ̈ܝܡܢܝܟ ܠܪܒܘܬܟܼ\n ܙܥܘܪ̈ܝܢ ܐ̈ܢܝܢ. ܥܠܝܢ ܕܝܢ ܕܝܠܢ ܥܫ̈ܝܢܢ܆ ܘܠܐ ܡܘܦܐ ܦܘܡܐ ܕܢܐܡܪ ܐ̈ܢܝܢ܇ ܘܢܘܕܐ ܥܠ ܚܕܐ ܚܕܐ\n ܡܢܗܝܢ.. ܘܟܕ ܗܘܼܐ ܥܕܡܐ ܕܐܚܫܡܝܬܐܼ. ܐܦܩܢ ܕܢܬܒܣܡ ܡܢ ܙܘ̈ܕܐ ܕܢܦܼܩܘ ܥܡܢ ܡܢ ܐܬܪܢ܆ ܟܕ\n ܐܿܬܝܢ ܗܘܝܢ. ܗܝܕܝܢ ܘܬܘܒ ܝܬܝܪܐܝܬ [ܕܚܠܢ܇] ܟܕ ܡܫܒܚܝܢܢ ܥܠ ܪܒܘܬܗ ܕܥܡܢ܇ ܕܠܐ ܚܣܟܼ ܡܢ\n ܡܚܝܠܘܬܢ. ܘܟܕ ܐܚܫܡܢ ܒܒܘܬܢ ܡܢܗܿ ܡܢ ܣܝܒܪܬܐܼ. ܚܕܘܬܐ ܘܬܫܒܘܚܬܐܼ ܐܡܪ ܗܘܐ ܚܕ ܚܕ ܡܢܢ. ܐܝܟ\n ܡܥܝܢܐ ܕܓܝܣܐ ܡܝ̈ܐ ܣܓܝ̈ܐܐ. ܗܟܢܐ ܚܙܘ̈ܢܐ ܘܬܕܡܪ̈ܬܐ ܕܠܐ ܕܡܿܝܢ ܗܘܘ ܚܕ ܠܚܕ܆ ܐܡܿܪܝܢ ܗܘܝܢ.\n ܘܡܫܒܚܝܢ ܗܘܝܢ ܠܗ܆ ܠܗܕܝܢ ܘܠܡܕܒܪܢܢ ܘܠܢܘܗܪܐ ܕܡܫܪܝܬܢ܇ ܘܠܕ̈ܡܘܬܐ ܣܓܝ̈ܐܬܐ ܘܠܠ̈ܒܘܫܘܗܝ\n ܡܫ̈ܒܚܐܿ. ܘܠܨܘܪ̈ܬܗ ܦ̈ܐܝܬܐ ܘܠܝ̈ܘܩܢܘܗܝ ܡܫ̈ܠܡܢܐ ܕܠܘܬܢ. ܘܟܠܗܘܢ ܐܘ̈ܢܝܢ ܒܢܝ̈ܫܘܗܝ ܡܫ̈ܒܚܐ\n ܪܕܿܝܢ ܗܘܼܝܢ ܥܕܡܐ ܕܐܬܝܢ ܠܬܚ̈ܘܡܝܢ. ܘܢܼܦܩ ܫܪ̈ܒܬܢ ܟܠܗܘܢ ܘܒܢܝ̈ܢ܆ ܘܣܘܓܐܐ ܡܢ ܒ̈ܢܝ ܐܬܪܢ\n ܠܐܘܪܥܢ. ܘܟܕ ܫܡܥܘ ܕܐܬܼܝܢܢ܆ ܐܪܥܘܢ ܒܚܕܘܬܐ ܪܒܬܐ ܘܩܒܠܘܢ ܠܢ ܟܕ ܚܕܝܢ ܘܪܘܙܝܢ ܘܡܫܒܚܝܢ܆\n ܘܡܬܕܡܪܝܢ ܗܘܘ ܒܚܙܬܢ ܘܒܚܘܠܡܢܐ ܕܟܠܗܿ ܡܫܪܝܬܢ. ܘܟܕ ܥܠܼܢ ܨܝܕ̈ܝܗܘܢܼ. ܐܬܟܢܫܘ ܘܐܬܘ ܠܘܬܢ.\n ܘܫܿܪܝܢ ܗܘܝܢ ܠܡܐܡܪ ܠܗܘܢ ܘܠܡܫܬܥܝܘ ܠܗܘܢ ܥܠ ܡܣܩܬܢ ܐܝܟܢܐ ܗܼܘܬ. ܘܥܠ ܚܙ̈ܘܢܐ ܬܡ̈ܝܗܐ\n ܕܡܠܘܝܢ ܗܘܘ ܠܢ܆ ܘܥܠ ܡܥܠܬܢ ܕܠܐܘܪܫܠܡ. ܘܥܠ ܟܠ ܡܕܡ ܕܐܬܡܠܠܘ ܥܡܢ. ܘܥܠ ܡܙܠܬܢ ܕܠܒܝܬ ܠܚܡܼ.\n ܘܥܠ ܚܙܘ̈ܢܐ ܘܓܠܝ̈ܢܐ ܫܒܝ̈ܚܐ ܕܐܒܐ ܕܪܒܘܬܐ ܥܠܝܬܐܿ. ܕܐܬܚܙܝܘ ܠܢ ܒܡܥܪܬܐ: \n ܢܘܗܪܐ ܪܒܐ ܘܚ̈ܙܘܢܐ ܬܡ̈ܝܗܐܼ. ܒܗܕ̈ܡܐ ܕܒܪܢܫܐ ܡܟܝܟܐ. .ܥܠ ܢܘܗܪܗ ܕܟܘܟܒܐ ܕܐܙܿܠ ܗܘܐ\n ܩܕܡܝܢ܆ ܐܝܟ ܗܕܝܐ ܫܒܝܚܐ. ܘܟܕ ܥܠܼܢ ܬܘܒ ܘܚܼܙܝܢ ܩܕܡܝܢ ܫܘܒܚܐ ܕܠܐ ܡܬܡܠܠܼ. ܘܢܦܼܠܢ ܘܣܓܕܢ\n ܠܗ ܠܝܠܕܐ ܐܠܗܝܐ ܕܢܘܗܪܐ ܪܒܐܼ. ܟܕ ܩܝܡܝܢ ܬܪ̈ܝܢ ܡܠܐ̈ܟܝܢ܆ ܘܟܕ ܩܐܡ ܥܡܘܕܐܕܥܢܢܐܿ. ܐܝܟ\n ܟܠܗܘܢ ܚܙܘ̈ܢܐ ܕܚܼܙܝܢ ܡܢ ܩܕܝܡ ܒܛܘܪ ܢܨ̈ܚܢܐܼ ܒܡܥܪܬ ܓܙ̈ܐ ܕܐܪ̈ܙܐ ܟ̈ܣܐ ܕܐܝܬ ܒܐܬܪܢ܇ ܐܦ\n ܒܗܿܝ ܡܥܪܬܐܼ ܟܠܗܘܢ ܒܫܪܪܐ ܐܫܬܠܿܡܘ. ܐܦ ܥܠ ܨܘܪ̈ܬܗ ܘܠܒ̈ܘܫܘܗܝ ܕܝܠܕܐ ܫܒܝܚܐ ܘܐܠܗܝܐܼ\n ܕܐܬܚܙܝ ܠܢ ܒܡܥܪܬܐ ܕܒܝܬ ܠܚܡܼ. ܘܐܼܡܪ ܠܢ ܘܐܠܦܢ܇ ܕܗܐ ܡܫܠܡܝܢ ܟܠܗܘܢ ܐܪ̈ܙܐ ܘܦ̈ܠܐܬܐ\n ܘܕ̈ܡܘܬܐ ܘܓܠܝ̈ܢܐ܇ ܘܟܠ ܕܐܬܡܠܠ ܥܠܝ ܒܢ̈ܒܝܐ ܘܒܟܠܗ ܥܠܡܐܿ. ܡܢ ܝܘܡܐ ܩܕܡܝܐ ܥܕܡܐ ܠܝܘܡܢܐ.\n ܡܟܝܠ ܨܒܝܢܗ ܕܫܠܚܢܝ ܢܬܓܡܪ ܒܝ܆ ܘܥܠ ܟܠ ܕܫܕܪܢܝ ܕܐܫܿܠܡ.. ܘܩܿܪܒܢ ܠܗ ܩܘܪ̈ܒܢܐ ܕܫܩܼܠܢ ܡܢ\n ܡܥܪܬ ܓܙ̈ܐܼ. ܕܣܝܼܡܝܢ ܗܘܘ ܠܐܒ̈ܗܝܢ ܡܢ ܕܝܠܗ. ܘܣܓܕܢ ܠܗ ܠܡܪܐ ܣܓܕܬܐ. ܘܦܬܚ ܦܘܡܗ ܓܐܝܐ\n ܘܫܒܝܚܐܼ. ܘܡܠܠ ܥܡܢ ܢܝܚܐܼ. ܐܝܟ ܕܐܫܟܚܢ ܘܐܘܦܝܢ ܕܢܫܡܥܝܘܗܝ܆ ܗܟܘܬ ܙܪܥ ܒܢ ܡܠܬܐ ܕܚܝ̈ܐ.\n ܘܐܡܼܪ ܠܢ ܘܓܠܼܐ ܠܢ ܥܠ ܐܬܪܐ ܕܚܝ̈ܐܼ. ܘܥܠ ܡܠܟܘܬܗ ܥܠܝܬܐ ܕܐܒܐ ܕܪܒܘܬܐܼ ܡܪܝܐ ܕܟܠ܆ ܕܫܠܚܗ\n ܠܐܣܝܘܬܐ ܕܥ̈ܠܡܐܼ ܕܢܐܣܐ ܟܪܝܗܘܬܗܘܢ܆ ܡܛܠ ܕܠܐ ܐܫܟܚ ܕܢܬܐܨܘܢ ܒܚܕ ܡܢ ܢ̈ܒܝܐ ܩܕܗܡܝܐ܇ ܐܠܐ\n ܒܝܕ ܨܒܝܢܗ ܕܒܪܐ ܕܪ̈ܚܡܐ ܡܫܠܡܢܐ. ܘܫܼܪܢ ܕܢܐܬܐ ܠܐܬܪܢ ܒܫܠܡܐ. ܘܟܕ ܐܬܼܝܢ ܠܐܘܢܐ ܩܕܡܝܐ܇ ܟܕ\n ܚܿܕܝܢܢ ܘܪܘܙܝܢܢ ܟܠܗܿ ܐܘܪܚܐܼ. ܬܘܒ ܐܫܟܚܢܝܗܝ ܠܗܕܝܢ ܘܠܢܘܗܪܢ ܥܡ ܟܠܗܝܢ ܨܘܪ̈ܬܗ ܕܚܙܝܢ\n ܩܕܡܝܢ. ܘܙܥܢ ܘܕܚܠܢ ܣܓܝ. ܟܕ ܣܓܕܝܢܢ ܘܡܫܒܚܝܢܢ ܠܪܒܘܬܗ ܕܡܠܘܝܐ ܠܡܫܪܝܬܢ.\n ܘܐܦ ܙܘܕ̈ܝܢ ܟܕ ܡܠܼܝܢ ܡܐ̈ܢܝܢ܆ ܘܡܫܬܦܥܝܢ ܡܢ ܒܘܪ̈ܟܬܗ ܘܝܬܝܪ̈ܝܢ ܐܦ ܡܢ ܙܘܕ̈ܐ ܕܫܩܠܢ ܗܘܝܢ\n ܥܡܢܼ ܟܕ ܡܠܝܢ܇ ܘܡܫܬܦܥܝܢ ܡܐ̈ܢܝܢ ܡܢܗܘܢ܇ ܡܛܠ ܚܝܠܐ ܕܒܘܪ̈ܟܬܗ ܕܫܼܪܝ ܥܠܝܢ. ܘܕܢܫܪܗܢ ܠܟܘܢܼ\n ܘܬܗܝܡܢܘܢ ܟܠ ܡܕܡ: ܚܙܘ̈ܢܐ ܘܬܕܡܪ̈ܬܐ ܕܚܼܙܝܢ. ܘܕܬܫܬܘܘܢ ܐܦ ܐܢܬܘܢ ܕܬܗܘܘܢ ܠܗ ܡܗ̈ܝܡܢܐ\n ܘܓܒ̈ܝܐ. ܘܢܫܼܪܐ ܚܝܠܗ ܪܒܐ ܘܓܠܝ̈ܢܘܗܝ [ܐܦ ܥܡܟܘܢ. ܡܛܠ ܕܐܦ] ܗܪܟܐ (ܠܘܬܢ) ܒܫܪܪܐ ܐܝܬܘܗܝܼ\n ܐܝܟ ܕܐܼܡܪ ܠܢܼ ܘܡܗܝܡܢܝܢܢ܆ ܕܠܐ ܦܪܝܩ ܠܗ ܢܘܗܪܗ ܡܢ ܡܫܬܪܝܢ. ܐܦ ܬܘܒ ܒܟܠܗ ܥܠܡܐ ܐܝܬܘܗܝ.\n ܢܘܗܪܐ ܗܘ ܓܝܪ: ܕܠܟܠ ܣܦܩ ܘܡܢܗܪ ܒܚܘܒܗ ܓܡܝܪܐ. ܣܒܘ ܕܠܐ ܦܠܓܘܬܐ ܒܠܒܐ ܫܠܡܐ ܘܒܗܝܡܢܘܬܐ\n ܫܪܝܪܬܐ ܟܠܼ ܡܿܢ ܕܨܒܼܐ. ܘܐܟܘܠܘ ܡܢ ܙܘܕ̈ܐ ܗܠܝܢ ܕܐܬܼܘ ܥܡܢ. ܘܫܘܘ ܘܐܬܚܠܛܘ ܐܦ ܐܢܬܘܢ\n ܒܒܘܪܟܬܗ ܕܡܠܘܝܐ ܠܢ ܘܥܡܢ ܗܝ ܠܥܠܡ.. ܘܫܩܠܘ ܐ̈ܢܫܐ ܡܢܗܘܢ ܟܕ ܚܕܝܢ ܒܚܘܒܐܼ ܡܢ ܗܿܢܘܢ\n ܙܘ̈ܕܐܼ. ܘܐܟܠܘ. ܘܫܿܪܝܘ ܚܿܕܝܢ ܘܕܝܨܝܢ ܟܕ ܡܫܒܚܝܢ ܘܐܿܡܪܝܢ ܗܘܘ ܚܕ ܠܚܕ ܡܢܗܘܢܼ. ܟܠܡܕܡ\n ܕܡܬܚܙܐ ܗܘܐ ܠܗܘܢ. ܐܝܬ ܗܘܐ ܡܢܗܘܢ ܕܐܿܡܪܼ ܕܚܿܙܝܬ ܒܗܿ ܒܫܥܬܐ ܕܐܟܿܠܬ ܡܢ ܙܘܕ̈ܐ ܗܠܝܢ܆\n ܢܘܗܪܐ ܪܒܐ ܕܠܝܬ ܠܗ ܕܡܘܬܐ ܒܥܠܡܐ.. ܘܐܝܬ ܕܐܿܡܪܼ ܕܚܿܙܝܬ ܐܠܗܐ ܝܿܠܕ ܢܦܫܗ ܒܥܠܡܐ ܐܝܟ\n ܕܨܼܒܐ.. ܘܐܝܬ ܕܐܿܡܪ: ܕܚܿܙܝܬ ܟܘܟܒܐ ܕܢܘܗܪܐ ܕܒܢܘܗܪܗ ܐܚܫܟܗ ܠܫܡܫܐ.. ܘܐܝܬ ܕܐܿܡܪܼ ܕܚܿܙܝܬ\n ܒܪܢܫܐܼ ܕܡܟܐܪ ܚܙܘܗ ܡܢ ܕܓܒܪܐ. ܘܡܿܚܐ ܘܡܕܟܐ ܠܥܠܡܐ ܒܕܡܗ ܘܒܚܙܘܗ ܡܟܝܟܐ.. ܘܐܝܬ ܕܐܡܪܼ\n ܕܚܿܙܝܬ ܐܝܟ ܐܡܪܐ ܕܬܠܐ ܥܠ ܩܝܣܐ ܕܚܝ̈ܐܼ. ܘܒܗ ܗܿܘܐ ܦܘܪܩܢܐ ܘܒܕܡܗ ܠܟܠܗܝܢ ܒܪ̈ܝܬܐ ܕܥܠܡܐ..\n ܘܐܝܬ ܕܐܿܡܪܼ ܕܚܿܙܝܬ ܥܡܘܕܐܕܢܘܗܪܐ ܕܥܿܡܪ ܒܓܘ ܪ̈ܚܡܝܗܿ ܕܐܪܥܐܼ. ܘܩܝܡܝܢ\n ܡܝ̈ܬܐ ܠܐܘܪܥܗܼ. ܘܣܿܓܕܝܢ ܘܡܫܒܚܝܢ ܠܗ ܒܚܕܘܬܐ ܪܒܬܐ.. ܘܐܚܪ̈ܢܝܬܐ ܣܓܝ̈ܐܬܐ ܕܣ̈ܓܝܐܢ ܡܢ\n ܗܠܝܢ ܐܿܡܪܝܢ ܗܘܘ ܚܕ ܠܚܕܼ. ܗܿܢܘܢ ܕܐܟܠܘ ܗܘܘ ܡܢ ܙܘ̈ܕܐ ܗܿܢܘܢ. ܘܡܒܥ ܗܘܐ ܪܥܝܢܗܘܢ\n ܬܫܒܘܚܬܐ ܣܓܝܐܬܐ ܝܘܡ ܡܢ ܝܘܡܢ.. ܘܗܘܼܬ ܚܕܘܬܐ ܣܓܝܐܬܐ ܒܟܠܗ ܐܬܪܐ ܕܡܕܢܚܐܿ. ܘܗܼܘܘ ܡܬܟܢܫܝܢ\n ܐܟܚܕܐ ܒܚܘܒܐ ܕܡܪܢ ܪ̈ܘܪܒܢܐ ܘܡ̈ܣܟܢܐܼ ܘܢ̈ܫܐ ܘܛ̈ܠܝܐ ܡܢ ܟܠܗ ܐܬܕܐܼ. ܠܘܬܗܘܢ ܕܪ̈ܘܪܒܢܐ\n ܕܐܬܩܪܝܘ ܡ̈ܓܘܫܐ. ܘܐܬܿܝܢ ܗܘܘ ܘܫܡܥܝܢ ܡܢܗܘܢ ܝܘܠܦܢܐ [ܚܕܬܐ ܘܫܒܝܚܐ܇ ܘܐܪ̈ܙܐ ܘܓܠܝ̈ܢܐܼ]\n ܘܟܠ ܕܐܬܡܠܠ ܥܡܗܘܢ ܡܢ ܝܘܡܐ [ܩܕܡܝܐ ܗܿܘ ܕܢܩܦܘ ܡܢ ܐܬܪܗܘܢ ܥܕܡܐ ܕܐܬܘ] ܒܚܕܘܬܐ. ܘܝܘܡ ܡܢ\n ܝܘܡ ܬܘܒܼ [ܓܠܝ̈ܢܐ ܘܚܙܘ̈ܢܐ ܡܬܬܘܣܦܝܢ ܗܘܘ] ܠܗܘܢ. ܘܟܠ ܕ̈ܡܘܢ ܚܝ̈ܠܬܢܝܢ. ܘܣܓܝܬܿ [ܗܡܢܘܬܐ\n ܒܚܘܒܐ ܕܣܗܕܘܬܐ ܕܡܪܢ] ܝܫܘܥ ܡܫܝܚܐܼ. ܒܚ̈ܝܠܐ ܕܥܿܒܕ [ܗܘܐ ܒܐܝܕ̈ܝܗܘܢ. ܗܿܘ ܝܠܕܐ ܕܢܘܗܪܐ\n ܕܐܬܚܙܝ] ܠܗܘܢ. ܥܕܡܐ ܕܫܿܠܼܡ ܨܒܝܢܐ ܕܫـ[ـܠܘܚܗ ܒܟܠܡܕܡܿ. ܘܐܣܬܠܩ] ܒܬܫܒܘܚܬܐ ܠܡܪܘܡܐ ܗܿܘ\n ܩܕܡܝܐ ܕܡܥܡܪܗ. ܘܣܓܝܬܿ ܕܫـ[ـܡܥܝܢ ܗܘܘ.. ܟܕ ܢܚܼܬ ܬܘܒ] ܝܗܘܕܐ ܬܘܡܐ ܠܬܡܢ: ܒܝܕ ܨܒܝܢܐ\n ܕܡܪܢ [ ܡܐ ܕܫܕܪܗܼ. ܬܘܒ ܝܬܪܐܝܬ ܣܓܝܬ ܗܝܡܢܘܬܐ] ܒܝܐܝܠܢ ܕܫܡܥܝܢ ܗܘܘܿ. [ܒܝܕ ܚܝ̈ܠܐ ܣܓܝ̈ܐܐ\n ܘܐܬܘ̈ܬܐ ܕܥܿܒܕ ܗܘܐ ܬܡܢ] ܝܗܘܕܐ ܬܘܡܐ ܫܠܝܚܗ ܕܡܪܢ. ܘܟܕ [ܫܡܥܼܘ ܗܘܘ ܪܘܪ̈ܒܢܐ ܕܐܙܠ ܝܗܘܕܐ] ܠܬܡܢ: ܐܝܟ ܕܐܡܼܪ ܠܗܘܢ [ܢܘܗܪܐ ܕܐܬܚܙܝ ܠܗܘܢܼ. ܐܬܟܢܫܘ ܐܙܠܘ ܠܘܬܗ]\n ܕܢܬܚܠܛܘܢ [ܥܡܗ ܒܨܠܘܬܐ ܘܒܗܝܡܢܘܬܐ. ܘܫܐܠܘ ܒܫܠܡܗܼ] ܕܝܗܘܕܐ ܒܚܘܒܐ ܫܠܡܐܿ. [ܟܕ ܚܿܕܝܢ\n ܒܡܪܢ. ܘܚܼܕܝ ܒܗܘܢ ܐܦ ܝܗܘܕܐ] ܣܼܓܝ. [ܘܟܕ ܚܿܕܝܢ ܒܡܪܢ. ܘܚܼܕܝ ܒܗܘܢ ܐܦ ܝܗܘܕܐ] ܣܼܓܝ.\n [ܘܟܕ ܗܘܼܘ ܠܘܬܗ ܝܘ̈ܡܬܐܼ. ܐܫܬܥܿܝܘܢ ܠܗ ܠܝܗܘܕܐܼ. ܐܝܟܢܐ ܫܘܼܘ ܕܢܩܒܠܘܢ] ܡܢ ܝܘܡܐ [ܩܕܡܝܐ\n ܡܘܗܒܬܐ ܗܕܐ ܕܢܘܗܪܐ ܕܥܠܡܐ. ܘܥܠ ܡܣܩܬܗܘܢ ܕܠܘܬܗ ܕܠܒܝܬ ܠܚܡܼ. ܘܟܠܡܕܡ ܕܐܬܡܥܥ ܥܡܗܘܢ. ܘܥܠ\n ܠܝ̈ܢܐ ܘܚܙܘ̈ܢܐ ܕܚܙܘ ܬܡܢ ܒܡܥܪܬܐܼ. ܘܥܠ ܡܚܬܬܗܘܢ ܕܐܝܟܢܐ] ܡܠܘܐ ܗܘܐ [ܠܗܘܢܼ. ܒܢܘܗܪܗ\n ܠܟܠܗܿ ܡܫܪܝܬܗܘܢ ܒܚܙܘ̈ܢܐ ܘܒܓܠ̈ܝܢܐ ܣܓܝ̈ܐܐ. ܘܟܕ] ܝܕܥ ܝܗܘܕܐ [ܫܠܝܚܐܼ. ܕܡܘܗܒܬܐ ܗܝ ܕܡܪܢ\n ܐܫܬܦܥܬܿ ܥܠܝܗܘܢܼ] ܐܫܬܥܝ ܐܦ ܗܼܘ ܠܗܘܢ ܥܠ ܡܚܝܢܢ: ܟܕ ܟܢܼܝܫܝܢ ܟܠܗܘܢ ܐܚ̈ܐ ܐܟܚܕܐܿ. ܘܥܠ\n ܚܝ̈ܠܐ ܘܐܣ̈ܘܬܐ ܘܓܒܪ̈ܘܬܐ ܕܥܒܼܕ ܠܥܝ̈ܢܝܗܘܢ ܕܝܠܗܘܢ ܕܫܠܝ̈ܚܘܗܝ܆ ܘܥܠ ܕܡܘ̈ܬܐ ܕܝܘ̈ܩܢܘܗܝ܇\n ܘܥܠ ܨܘܪ̈ܬܗ ܬܡ̈ܝܗܬܐ. ܕܠܐ ܡܘܦܝܢܢ ܕܢܫܬܥܐ ܥܠܝܗܝܢ܇ ܕܒܟܠܙܒܢ ܡܬܚـ[ـܙܐ] ܗܘܐ ܠܢ. ܐܝܟܢܐ\n ܕܬܡܝܗܝܢ ܗܘܿܝܢ ܠܢ ܒܗ ܘܩܝܡܝܢ ܗܘܿܝܢ ܠܢ ܒܫܘܦܥܐܼ. ܘܒܦܘܠܓ ܪܥܝܢܐ. ܕܠܐ ܡܡܬܘܡ ܡܢ ܝܘ̈ܡܝ\n ܥܠܡܐܼ. ܐܬܚܙܝ ܠܐܢܫ ܗܟܢܐ. ܘܟܕ ܫܡܥܘ ܟܠܗܘܢ ܐ̈ܚܐܼ. ܟܕ ܐܫܬܥܝ ܠܗܘܢ ܝܗܘܕܐܼ. ܫܒܚܘ ܟܠܗܘܢ\n ܒܕ ܩܠܐ ܠܡܪܐ ܪܒܘܬܐ ܥܠܝܬܐ. ܒܝܕ ܒܪܗ ܨܒܝܢܐܿ ܕܚܝ̈ܐ ܡܫܗܠܡܢܐ. ܘܒܥܘ ܡܢ ܝܗܘܕܐ ܫܠܝܚܗ\n ܕܡܪܢܼ. ܕܢܫܬܘܦ ܐܢܘܢ ܥܡܗ ܒܚܬܡܗ ܕܡܪܢ. ܘܐܼܡܪ ܝܗܘܕܐ. ܐܚ̈ܝܼ ܐܦ ܐܢܐ ܚܿܕܐ ܐܢܐ. ܡܛܠ\n ܕܥܠܝܗܿ ܗܘ ܕܗܕܐ ܡܘܗܒܬܐ ܐܫܬܕܪܬ ܒܚ̈ܝܐ. ܕܠܟܠܢܫ ܕܡܗܝܡܢ ܒܚܝ̈ܐ܆ ܘܒܚܘܒܐ ܡܩܒܠ ܚܬܡܐ ܕܡܪܝ\n ܝܫܘܥ ܡܫܝܚܐ ܒܫܪܪܐܼ. ܠܐ ܡܫܬܠܛ ܒܗ ܒܥܠܕܒܒܐ.. ܒܠܠܝܐ ܕܝܢ ܢܓܗ ܚܕܒܫܒܐܼ. ܕܒܪ\n ܐܢܘܢ ܝܗܘܕܐ ܐܦ ܠܐ̈ܚܐ ܐܝܠܝܢ ܕܒܥܘ ܡܢܗܼ ܟܕ ܚܿܕܝܢ ܕܢܩܒܠܘܢ ܐܦ ܗܢܘܢ ܚܬܡܐ ܕܡܪܢ. ܘܢܦܼܩ ܠܗ\n ܠܘܬ ܡܥܝܢܐ ܕܡܝ̈ܐ. ܘܫܩܠ ܡܫܚܐ ܘܫܒܚ ܥܠܘܗܝܼ ܘܐܡܪ܇ ܡܫܒܚܝܢܢ ܠܟ ܐܪܙܐ ܕܚܝܗܐܿ. ܕܒܡܫܚܐ\n ܐܬܝܗܒ ܠܢ ܒܛܝܒܘܬܐ ܢܿܡܫܝܚܘܬܐ. ܠܟ ܫܒܘܚܐܼ ܐܪܙܐ ܟܣܝܐ ܕܒܡܫܚܐ [ܐܬܝܗܒ ܠܢ ܠܚܝ̈ܐ ܒܛܝܒܘܬܐ\n ܠܡܫܝܚܘܬܐ. ܠܟ ܫܘܒܚܐܼ] ܐܪܙܐ ܟܣܝܐ ܕܒܡܫܚܐ ܐܬܝܗܒ ܠܢ ܠܚܝ̈ܐ ܘܠܚـ[ـܘܣܝܐܼ. ܘܒܗ ܡܢܗܪ] ܠܢ\n ܘܡܥܪܩ ܡܢܢ ܠܚܫܘܟܐ ܘܠܛܘܥܝܝ܇ ܘܒܐܪܙܗ ܬܘ ܒܙܟܝܢ ܐܬ̈ܠܝܛܐ ܕܐܓܘܢܐ ܠܒܥܠ̈ܕܒܒܝܗܘܢ. ܠܟ ܫܘܒܚܐ\n ܪܐܙܐ ܕܡܫܚܐܼ ܕܫܘܼܝܬ ܕܫܘܬܦܘܬܐ ܥܠ ܡܫܝܚܐ ܬܗܘܐ ܠܟ܇ ܘܒܗ ܡܬܟܠܠܝܢ [ܙܟܗܝܐ ܒܐܓܘܢܐ:] ܘܥܡ\n ܪܚܐ ܡܬܐܡܬܿ. ܘܛܐܣ ܐܦ ܗܼܘ ܥܠ ܡܝ̈ܐ ܐܝܟ ܒܪܬ ܙܘܓܗ ܪܘܚܐ ܕܩܘܕܫܐܿ ܡܙܿܓܼܬ ܢܦܫܐ ܥܡ ܡܕܥܐܼ\n ܘܡܚܕܬܬ ܦܓܪܐ ܒܡܘܠܕܐ ܕܚܝ̈ܐ. ܬܝ ܫܘܬܦܬܗ ܕܒܘܟܪܐ܇ ܬܝ ܡܚܕܬܬ ܒܢܝ̈ܢܫܐ [ܒܡܘܠܕܗܿ ܠܚܝ̈ܐ]\n ܕܠܥܠܡ܇ ܘܫܪܝ ܥܠ ܗܠܝܢ ܡܗ̈ܝܡܢܐ [ܕܚܒܝ̈ܒܘܗܝ ܕܡܪܢ ܝܫܘܥ ܡܫܝܚܐܼ.] ܘܕܟܝ ܐܢܘܢ ܘܩܕܫܝ ܐܢܘܢ\n ܡܢ ܟܠܗܝܢ ܟܘ̈ܬܡܬܐ ܕܦܓܪ̈ܝܗܘܢ. [ܘܢܿܗܘܘܢ ܠܟܝ ܢܘ̈ܣܐ] ܠܡܥܡܪܟܝܼ. ܘܢܝܚܐ [ܠܒܪܐ ܕܪ̈ܚܡܐ\n ܡܫܠܡܢܐܼ. ܘܬܩܕܫܝܢ ܐܢܘܢ ܒܡܘܠܕܐ] ܕܚܝ̈ܐ ܓܡܝܪܐܝܬ.. ܘܐܥܡܕ ܐܢܘܢ ܒܫܡ ܐܒܐ ܘܒܪܐ ܘܪܘܚܐ\n ܩܕܝܫܬܐ. ܘܟܕ ܣܠܩܘ [ܡܢ ܡܝ̈ܐ ܟܠܗܘܢ. ܐܬܚܙܝ ܠܗܘܢ ܛܠܝܐ ܚܕ ܕܢܘܗܪܐ ܥܠܝܐ:] ܕܢܚܼܬ ܡܢ ܫܡܝܐ\n ܘܐܼܡܪ ܠܗܘܢ. [ܫܠܡܐ ܥܡܟܘܢ ܒܢ̈ܝ ܐܪ̈ܙܝ ܟܠܗܘܢ. ܘܗܐ ܒܡܘܠܕܟܘܢ ܕܗܫܐ ܐܫܬܿܠܡܘ\n ܟܠܗܘܢ ܚܙ̈ܘܢܐ ܘܓܠܝ̈ܢܐ ܕܚܼܙܝܬܘܢ ܡܢ ܝܘܡܐ ܩܕܡܝܐ. ܘܕܚܠܘ ܘܢܦܠܘ ܥܠ ܐܪܥܐ. ܘܟܕ ܩܡܘ ܐܬܚܙܝ\n ܠܗܘ ܒܕܡܘܬܐ ܕܥܠܝܡܐ ܫܒܝܚܐ ܘܐܠܗܝܐ. ܘܟܕ ܫܩܠ ܠܚܡܐ ܫܠܡܐܼ. ܫܒܚ ܘܩܨܐܼ. ܘܝܗܼܒ ܠܘܩܕܡ\n ܠܝܗܘܕܐ ܫܠܝܚܐܼ. ܐܦ ܠܚܕ ܚܕ ܡܢܗܘܢܼ ܘܐܡܪ ܠܗܘܢ: ܕܗܐ ܫܘܠܡܐ ܘܚܬܡܐ ܕܡܘܠܕܟܘܢ ܕܚܝ̈ܐ. ܡܢ\n ܗܫܐ ܘܠܥܠܡܼ ܐܫܬܪܪܘ ܒܡܘ̈ܠܟܢܝ. ܘܟܕ ܐܬܓܠܙ ܠܗ ܡܢ ܚܙܬܗܘܢ. ܬܘܒ ܚܙܘܗܝܼ ܟܕ ܣܿܠܩ ܠܫܡܝܐ\n ܒܬܫܒܘܚܬܐ ܕܠܝܬ ܠܗܿ ܣܟܐ. ܘܐܡܼܪ ܝܗܘܕܐܼ. ܡܫܒܚܝܢܢ ܠܪܒܘܬܟ ܒܣܝܡܘܬܐܼ ܘܠܝܚܝܕܝܘܬܟ ܣܓܝܐܬ\n ܦܪ̈ܨܘܐ. ܘܠܝܘ̈ܩܢܝܟ ܫܒ̈ܝܚܐ ܕܚܘܝܬܢ. ܘܠܒ̈ܘܫܐ ܕܠܒܫܼܬ ܡܛܠܬܢ܇ ܕܚܢܢ ܪܒܘܬܟ ܢܠܒܫ ܚܝܠܬܢܝܬܐ.\n ܘܒܟܡܐ ܫܡ̈ܗܐ ܐܫܬܡܗܬܼ. ܟܕ ܒܚܕ ܡܢܗܘܢ ܠܐ ܐܝܬܝܟ. ܐܢܬ ܗܘ ܓܝܪ ܒܚܘܕܝܟ ܝܕܥܬ ܫܡܟ ܪܒܐ\n ܘܪܒܘܬܟܼ ܘܐܒܘܟ ܪܡܐܼ. ܘܐܢܫ ܐܚܪܝܢ ܠܐ.] ܘܗܠܝܢ ܟܠܗܘܢ [ܐܣܟܝ̈ܡܐ ܕܠܒܼܫܬ ܘܐܬܚܼܙܝܬ ܡܛܠܬܢܼ.\n ܕܢܕܥܟ. ܡܛܠ ܕܐܚܒܬܢ ܒܪ̈ܚܡܝܟ ܣܓܝ̈ܐܐ ܕܗܼܘܘ ܥܠܝܢ. ܘܟܠܡܕܡ ܕܐܝܬܝܘ ܥܠܝܟ ܨ̈ܠܘܒܐܼ ܣܝܒܼܪܬ]\n ܥܠ ܐܦ̈ܝܢ܆ ܟܕ ܡܥܠܝܢ ܐܢܬ ܡܢ ܟܠܗܘܢ ܚ̈ܫܐ. ܘܒܪ ܛܘܗܡܗ ܐܢܬ ܕܗܿ، ܕܠܐ ܚܐܫܼ. ܕܠܢ ܕܝܠܢ ܢܗܘܐ\n ܠܢ ܦܘܪܩܢܐ [ܒܛܝܒܘܼܬܟ. ܘܡܛܬܢ ܟܠ ܣܝܒܼܪܬ ܘܟܠ ܣܒܼܠܬ. ܐܢܬ ܗܘ ܓܝܪ ܦܪܩܠܛܢ ܘܗܕܝܢ ܘܢܘܗܪܢ\n ܘܡܚܝܢܢ. ܘܡܛܠ ܕܒܟ ܗܝܡܢܢܼ ܟܠ ܡܕܡ ܒܟ ܗܘ ܐܝܬ ܠܢ. ܘܡܫܠܡܢܐܝܬ ܝܗܼܒܬ ܠܢ ܒܬܘܟܠܢܐܕܚܘܒܟ\n ܕܠܘܬܢ܇ ܕܟܠ ܡܕܡ ܣܝܒܼܪܬ ܥܠ ܐܦ̈ܝܢ.. ܘܥܢܘ ܟܠܗܘܢ ܬܠܡ̈ܝܕܐ ܚܕ̈ܬܐ ܕܡܠܬܐ ܕܚܝ̈ܐܼ. ܘܐܡܼܪܘ\n ܒܚܕܘܬܐ ܪܒܬܐ: ܡܫܒܚܝܢܢ ܘܣܓܕܝܢܢ. ܘܡܘܕܝܢܢ ܠܪܒܘܬܟ ܕܠܐ ܡܬܡܠܠܐ ܒܦܘܡܐ\n ܕܒܢ̈ܝܢܫܐ. ܡܛܠ ܕܡܚܝܠܝܢܢ ܡܢܗܿ ܘܠܢܘܗܪܟ ܪܒܐ ܕܐܕܢܚܼܬ ܥܠ ܡܚܝܠܘܬܢ܇ ܕܐܫܘܝܬܢ ܒܪ̈ܚܡܝܟ\n ܠܫܘܬܦܘܬܟ ܕܚܝ̈ܐ ܕܠܥܠܡ. ܘܟܕ ܣܓܝ ܡܬܒܣܡܝܢ ܗܘܘ ܒܬܘܕܝܬܐ ܘܒܨܠܘܬܐ ܘܒܚ̈ܙܘܢܐ ܕܡܪܢܼ. ܣܘܓܐܐ\n ܕܐܚ̈ܐ ܡܬܬܘܣܦܝܢ ܗܘܘ ܒܗܝܡܢܘܬܐܼ ܝܘܡ ܡܢ ܝܘܡ. ܘܐܼܡܪ ܠܗܘܢ ܝܗܘܕܐܼ. ܐ̈ܚܝܼ ܡܟܝܠ ܢܫܠܼܡ\n ܦܘܩܕܢܗ ܕܡܪܢ ܕܐܼܡܪ ܠܢ܇ ܕܦܘܩ ܠܟܠܗ ܥܠܡܐ ܘܐܟܪܙ ܣܒܪܬܝ. ܡܟܝܠ ܐ̈ܚܝܼ. ܗܼܘܘ ܐܦ ܐܢܬܘܢ\n ܟܪ̈ܘܙܐ ܕܡܠܬܐ ܐܟܘܬܢ. ܡܛܠ ܕܩܒܠܬܘܢ ܐܦ ܐܢܬܘܢ ܡܘܗܒܬܐ ܕܡܪܢ. ܦܘܩܘ ܐܦ ܐܢܬܘܢ ܠܟܠ ܐܬܪ܆\n ܘܐܟܪܙܘ ܡܘܗܒܬܗ ܕܢܘܗܪܢ ܘܕܡܚܝܢܢ ܠܟܠܢܫ ܕܠܐ ܚܿܣܡ.. ܘܢܦܩܘ ܡܢ ܬܡܘܢ ܠܟܠ ܐܬܪܼ. ܘܡܟܪܙܝܢ\n ܗܘܘ ܒܚܘܒܐ ܫܠܡܐ ܥܠ ܡܬܝܬܗ ܕܡܪܢ ܝܫܘܥ ܡܫܝܚܐܼ ܒܪܗ ܕܡܪܝܐ ܕܟܠ. ܟܕ ܥܿܒܕܝܢ ܗܘܘ ܐܦ ܗܼܢܘܢ\n ܚܝ̈ܠܐ ܘܐܣ̈ܘܬܐ ܒܫܡܗ ܕܡܪܢܼ. ܕܠܐ ܡܬܡܠܠܝܢ ܒܦܘܡܐ ܕܒܢܝ̈ܢܫܐܼ. ܒܪܘܚܐ ܕܩܘܕܫܐ ܕܐܫܬܦܥܬܿ\n ܥܠܝܗܘܢ ܒܡܘܗܒܬܗ ܕܡܪܢ. ܘܡܟܪܙܝܢ ܗܘܘ ܗܝܡܢܘܬܐ ܕܫܪܪܐ. ܟܕ ܐܿܡܪܝܢ ܗܘܘ ܘܡܠܦܝܢ ܠܟܠܢܫ܇\n ܕܥܪܘܩܘ ܡܢ ܚܫܘܟܐܼ ܘܬܘ ܠܢܘܗܪܐ ܕܠܐ ܥܿܒܪ. ܐܝܟܢܐ ܕܬܚܘܢܼ ܘܬܣܬܬܪܘܢ ܬܚܝܬ ܟܢ̈ܦܘܗܝ ܕܡܪܢ\n ܝܫܘܥ ܡܚܝܢܢ ܘܒܝܬ ܓܘܣܢ ܪܒܐ ܒܝܘܡܐ ܐܚܪܝܐܼ. ܡܢ ܕܝܼܢܐ ܕܚܝܠܐ ܕܢܘܪܐ ܕܐܬܿܝܐ ܡܢ ܫܠܝ܇\n ܕܬܕܟܝܗܿ ܠܟܠܗܿ ܐܪܥܐ ܡܢ ܛܘܥܝܝ ܕܐܡܠܼܟܬܿ ܗܘܬ ܥܝܠܗܿ ܒܙܐܦܗܿ. ܘܬܬܦܨܘܢ ܐܢܬܘܢ ܒܗܝܡܢܘܬܐ ܡܢ\n ܝܩܕܢܐ ܕܢܘܪܐܼ. ܘܬܥܠܘܢ ܠܢܝܚܬܐܼ ܗܿܝ ܕܡܛܝܒܐ ܠܟܠܗܘܢ ܓܒ̈ܝܐ ܘܡ̈ܗܝܡܢܐ ܕܗܝܡܢܘ ܒܝܠܕܗ\n ܕܢܘܗܪܐ ܓܡܝܪܐ ܘܒܚ̈ܝܐ ܕܠܥܠܡܿ. ܒܡܠܟܘܬܗ ܡܪܝ ܝܫܘܥ ܡܫܝܚܐ܇ ܒܪܗ ܕܡܪܐ ܟܠ ܒܪܒܘܬܗ ܥܠܝܬܐܿ.\n ܒܥܠܡܗ ܚܕܬܐ ܘܒܢܘܗܪܗ ܥܠܝܐ ܘܪܒܐ ܘܕܠܐ ܥܿܒܪ ܠܥܠܡܼ ܘܒܢܝܚܬܗ ܡܫܒܚܬܐ.\n ܬܬܢܝܚܘܢ ܠܥܠܡ ܥܠܝܡܢܼ ܐܡܝܢ ܘܐܡܝܢ܀", "ܫܠܼܡܬܿ ܬܫܥܝܬܐ ܕܥܠ ܡܓܘ̈ܫܐ ܘܥܠ ܩܘܪ̈ܒܢܝܗܘܢ܀", "ܫܢܬ ܬܪ̈ܝܢ ܐܠܦ̈ܝܢ ܘܬܫܥܣܪ̈ܐ ܠܐܒܪܗܡܼ. ܩܛܠ ܐܢܘܢ ܗܪܕܘܣ ܠܝ̈ܠܘܕܐ ܕܒܝܬ\n ܠܚܡܼ ܡܛܠ ܡܫܝܚܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪܝܢ܆ ܗܼ، ܗܪܘܕܣܟܕ ܩܼܿܛܠ ܠܛܠ̈ܝܐ ܕܒܝܬ ܠܚܡ ܡܢ\n ܒܪܬ ܬܪ̈ܬܝܢ ܫ̈ܢܝܢ ܘܠܬܚܬ: ܠܕܡܘܬܐܕܐܡܪܘ ܠܗ ܡ̈ܓܘܫܐܿ ܟܕ ܣܼܒܪ ܕܥܡܗܘܢ ܡܬܩܼܛܠ ܡܫܝܚܐ:\n ܘܗܝܕܝܢ ܐܕܪܟܗ ܓܙܪ ܕܝܢܐ ܕܐܠܗܐܼ ܗܿܘ ܕܫܿܘܐ ܗܘܐ ܠܗ ܘܠܥܒܿܕ̈ܘܕܝ. ܟܕ ܘܠܘܩܕܡ ܗܼ،ܐ ܠܗ ܐܫܬܐ\n ܕܩܝܩܬܐ ܕܡܢ ܠܒܪ ܠܐ ܡܚܘܝܐ ܗܘܬܿ ܝܩܕܢܗܿ. ܐܝܟ ܡܐ ܕܢܡ ܠܓܘ ܡܬܝܬܪ ܗܘܐ ܫܘܢܩܗܿ. ܘܐܦ ܠܐ\n ܕܢܩܿܒܼܠ ܡܟܘܠܬܐ ܡܨܛܒܐ ܗܘܼܐ. ܒܝܕ ܕܠܐ ܡܗܠܟܐ ܗܘܬ ܟܪܣܗ. ܘܫܘܚܢܐ ܘܟܐܒܐ ܘܚܢܗ ܐܬܡܣܝ ܘܐܪܚܫ\n ܬܘ̈ܠܥܐ. ܘܪܘܚܐ ܟܪܝܬܐ ܩܝܡܐ ܗܘܬ ܥܠܘܗܝܼ. ܐܦ ܡܛܪܦܐ ܠܗ ܒܪܝܚܐ ܣܪܝܦܐ ܘܐܠܝܨܐ. ܟܐ̈ܒܐ\n ܚܣܝ̈ܢܐ ܡܢ ܟܠ ܓܒ̈ܝܢ ܡܿܚܝܢ ܗܘܘ ܠܗ. ܘܚܝܠܐ ܕܢܣܝܒܪ ܠܝܬ ܗܘܐ ܒܗ. ܦܠܓܗ ܐܠܗܐܼ ܠܟ̈ܐܒܐ\n ܡܦܪ̈ܫܐ. ܗܼܘ ܕܝܢ ܟܕ ܡܫܬܢܩ ܗܘܐ ܒܟܠܗܘܢ ܟܐ̈ܒܘܗܝܼ. ܐܦ ܕܢܐܚܐ ܡܬܟܬܫ ܗܘܐ. ܘܚܐܪ ܗܘܐ\n ܠܐܣܝܘܬܐ ܘܠܦܘܪܩܢܐ ܕܦܓܪܗ. ܘܐܼܙܠ ܐܦ ܕܢܣܚܐ ܒܚܡܝܡܬܐܕܐܝܬ ܒܩܠܝܪܘܐܿ. ܕܢܦܩܝܢ ܡܝ̈ܝܗܿ ܠܝܡܬܐ\n ܕܐܣܦܠܝܛܘܣ. ܘܟܕ ܗܼܘ ܬܡܢ ܨܼܒܘ ܐܣܘ̈ܬܐ ܕܢܣܚܘܢ ܦܓܪܗ ܒܡܫܚܐ. ܘܟܕ ܛܒܼܥ\n ܒܡܐܢܐ ܕܡܠܐ ܡܫܚܐܼ. ܐܫܬܼܪܝ ܟܠܗ ܘܐܬܗܦܟ ܥܝ̈ܢܘܗܝ. ܘܪܗܝܒܘܬܐ ܣܓܝܐܬܐ ܗܘܼܬ ܒܥܒܼܕܿܗܘܗܝ.\n ܒܟܐܒܐ ܕܝܼܢ ܚܡܣܢ܆ ܥܠ ܚܝ̈ܘܗܝ ܕܝܢܐܘܚܠ ܗܘܐ. ܘܡܢ ܬܡܢ ܗܦܟ ܠܐܪܝܚܘ. ܘܡܬܡܪܡܪ ܗܘܐ ܘܡܬܠܚܡ\n ܥܠ ܡܘܬܐܿ ܘܐܬܥܫܢ] ܓܝܪ ܒܢܟܠܐ ܕܣܘܥܪܢܐ ܒܝܫܐ. ܟܢܼܫ ܓܝܪ ܡܢ ܟܠܗܝܢ ܩܘܪ̈ܝܣ [ܕܝܗܘܕ̈ܝܐܼ.]\n ܠܟܠܗܘܢ ܝܕ̈ܝܥܐ ܘܐܢ̈ܫܐ ܪ̈ܘܪܒܐ ܠܕܘܟܬܐ ܕܡܬܩܪܝܐ ܒܝܬ ܪܗܼܛܐ ܕܪ̈ܟܫܐ. .ܦܩܼܕ ܕܢܬܚܒܫܘܢ.\n ܘܩܪܪܐ ܠܫܠܘܡ ܚܬܗ ܘܠܒܥܠܗܿ ܐܠܟܣܐܼ ܘܐܡܪ ܠܗܘܢ. ܕܠܝܗܘܕ̈ܝܐ ܝܕܿܥܢܐܼ ܕܥܐܕܐ ܗܘ ܠܗܘܢ ܪܒܐܼ\n ܝܘܡܐ ܕܡܘܬܝ. ܐܠܐ ܡܫܟܚܐ ܕܥܒܕ ܥܠܝ ܐܒܠܐܼ ܒܝܕ ܐܚܪ̈ܢܐ ܘܢܗܘܐ ܥܠܝ ܒܝܬ ܒܗܟܐ. ܐܢܗܘ ܕܬܨܒܘܢ\n ܕܬܥܒܕܘܢ ܦܘܩܕܢܝ. ܠܗܠܝܢ ܐܢ̈ܫܐ ܕܚܒܝܫܝܢ܆ ܥܡ ܡܘܬܝ ܐܩܝܡܘ ܥܠܝܗܘܢ ܐ̈ܢܫܐܼ ܘܩܿܛܠܼܘܢ ܐܢܘܢ.\n ܘܐܦ ܟܕ ܠܐ ܨܒܝܢܼ ܢܒܟܘܢ ܥܠܝ. ܘܟܕ ܡܬܦܿܣܼܩ ܒܟܐܒܐ ܚܣܝܢܐ ܕܫܥܘܠܐܼ. ܐܬܚܫܒܼ ܕܗܼܘ ܠܗ\n ܢܩܛܘܠ. ܘܫܩܼܠ ܚܙܘܪܐܼ ܘܫܐܠ ܣܟܝܢܐ. ܡܥܕ ܗܘܐ ܓܝܪ ܕܢܗܘܐ ܓܿܙܪ ܘܐܟܿܠ ܗܟܢܐ. ܘܡܢ ܒܬܪܟܝܢ ܩܡ\n ܕܢܚܙܐ ܐܢ ܐܝܬ ܐܢܫ ܕܟܿܠܐ ܠܗ. ܘܐܪܝܡ ܝܡܝܢܗ ܐܝܟ ܕܢܩܛܘܠ ܢܦܫܗ. ܘܐܦ ܡܢ ܩܕܡ ܩܠܝܠ ܙܒܢܐ\n ܕܡܘܬܗܼ. ܥܡ ܬܪ̈ܝܢ ܗܠܝܢ ܒܢ̈ܘܗܝ ܕܩܼܛܠܼ ܐܦ ܠܗܿܘ ܕܬܠ̈ܬܐ ܩܛܠ. ܘܗܟܢܐ ܒܟܐܒܐ ܡܪܝܪܐ ܡܝܬ.\n ܟܕ ܡܢ ܗܪܟܐܼ. ܚܼܙܐ ܠܬܫܢܝܩܐ ܗܿܘ ܕܢܛܝܪ ܠܗ..܀ ܪ̈ܒܝ ܟܗ̈ܢܐ ܡܬܝܕܥܝܢ ܒܝ̈ܘܡܝ ܡܫܝܚܐ ܗܠܝܢ:\n ܚܢܢ.. ܘܡܢ ܒܬܪܗ ܐܫܡܥܐܝܠ ܒܪ ܦܒܝ.. ܘܒܬܪܗ ܐܠܝܥܙܪ ܒܪܗ ܕܚܢܢ.. ܘܒܬܪܗ ܩܝܦܐ ܕܗܼܘ ܝܘܣܝܦܣ\n ܡܟܬܒܢܐ. ܗܢܐ ܐܝܬܘܗܝ ܪܒ ܟܗ̈ܢܐ ܒܝ̈ܘܡܝ ܚܫܐ. ܘܐܦ ܚܼܝܐ ܥܕܡܐ ܕܚܪܒܬܿ ܐܘܪܫܠܡ.܀ [ܗܘܼܐ ܒܬܪ\n ܗܪܘܕܣ ܡܠܟܐ ܥܠ ܝܗܘܕ̈ܝܐܼ.] ܐܪܟܠܝܘܣܼ ܫ̈ܢܝܐ ܬܫ̈ܥ.܀ ܒܗܢܐ ܕܝܢ ܙܒܢܐ ܡܬܝܕܥܼ\n ܝܗܘܕܐ ܓܠܝܠܝܐ [ܗܿܘ ܕܡܬܐܡܪ ܒܦܪܟܣܝܣ. ܟܕ ܐܿܛܥܝ ܘܐܦܩ ܠܡܕܒܪܐ ܥܡܐ ܣܓܝܐܐ. ܘܟܕ ܒܼܥܐ ܕܢܥܘܠ\n ܠܐܘܪܫܠܡ: ܒܕܡܘܬܐ] ܡܫܝܚܐ ܗܿܘ. [ܕܡܣܬܟܐ ܗܘܐ ܒܟ̈ܬܒܐ: ܘܩܪܒ ܠܛܘܪܐ ܕܙܝ̈ܬܐܼ ܟܕ ܐܝܬ ܥܡܗ\n ܚܝܠܐ ܣܓܝܐܐܼ. ܢܦܼܩ ܥܠܘܗܝ ܚܝܠܐ ܕܪ̈ܗܘܡܝܐ ܘܩܛܠܘܗܝ ܠܗ. ܐܦ ܚܝܠܗ ܟܠܗ ܐܬܒܕܪ ܘܐܒܼܕ.܀܀ ܫܢܬ\n ܐܠܦ̈ܝܢ ܬܪ̈ܝܢ ܘܥܣܪ̈ܝܢ ܘܬܪ̈ܬܝܢ܆ ܗܘܼܐ ܟܦܢܐ ܩܫܝܐ ܪܒܐ ܘܥܫܝܢܐ ܒܪܗܘܡܐܼ ܘܒܐܬܪ̈ܘܬܐ ܟܠܗܘܢ\n ܕܡܥܪܒܐ. ܥܕܡܐ ܕܛܠܼܡ ܚ̈ܛܐ ܘܣܥܪ̈ܐ ܡܢ ܐܪܥܐ ܗܿܝ. ܘܡܙܕܒܢ ܗܘܐ ܡܘܕܝܐ ܕܚ̈ܛܐ ܒܟܝܠܐ\n ܕܡܫܘܚܬܐܿ. ܒܐܠܦܐ ܥܣܪܢ ܘܫܒ̈ܥܐ ܘܦܠܓܗ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪ̈ܝܢ ܘܐܪ̈ܒܥܼ. ܐܡܠܟ ܥܠ\n ܐܘܪܗܝܼ ܐܒܓܪ ܚܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪܝܢ ܘܬܫܥܼ. ܐܫܬܕܝ ܡܠܟܐ ܐܪܟܠܝܘܣ ܠܒܢܐ ܡܕܝܢܬܐ\n ܕܓܠܛܝܐ. ܘܗܼܘ ܚܠܦܘܗܝܼ ܗܪܘܕܣ ܛܛܪܪܟܐܼ. ܫܢܝ̈ܐ ܥܣܪ̈ܝܢ ܘܐܪ̈ܒܥ܀ ܘܒܗܿ ܒܫܢܬܐܼ. ܡܝܬ ܐܓܘܣܛܣ\n ܕܐܡܠܟ ܫ̈ܢܝܐ ܚ̈ܡܫܝܢ ܘܫܬ ܘܝܪ̈ܚܐ ܫܬܐ.. ܘܐܡܠܟ ܒܬܪܗ ܛܒܪܝܘܣ ܫ̈ܢܝܐ ܥܣܪܗ ܘܬܠ̈ܬ.܀܀ ܫܢܬ\n ܬܪ̈ܝܢ ܐܠܦ̈ܝܢ ܘܬܠܬܝܢ ܘܐܪ̈ܒܥܼ. ܗܼܘܐ ܙܘܥܐ ܪܒܐ ܘܩܫܝܐ ܒܐܪܥܐ ܕܐܣܝܐ. ܘܚܒܼܠ ܘܗܦܟ ܩܘܪ̈ܝܣ\n ܘܡܕ̈ܝܢܬܐ ܘܚܒܠ ܘܥܨܪ ܒܓܘܗܝܢ ܠܥܡܘܪ̈ܝܗܝܢ ܒܚܕܐ ܡܥܨܪܬܐ ܕܐܒܕܢܐ ܐܝܟ ܕܠܥ̈ܢܒܐ. ܗܼܦܟ ܓܝܪ ܘܐܒܕ ܒܗ] ܡܕ̈ܝܢܬܐ ܬܠܬܥܣܪܐ. ܐܦܣܘܣ. ܘܡܓܢܣܝܐ. ܘܣܪܕܝܣ. ܘܡܐܛܢܐ. ܘܐܓܐܝܐܕܐ.\n ܘܩܣܪܝܐ. ܘܦܝܠܕܦܝܐ. ܘܛܡܘܠܘܣ. ܘܛܡܘܣ. ܘܩܘܡܐ. ܘܡܪܝܢܐ. ܘܐܦܘܠܝܢܝܐ. ܘܗܘܪܝܩܐܢܝܐ. ܗܠܢ\n ܟܠܗܝܢ ܐܬܚܒܠ ܒܪܘܓܙܐ ܗܢܐܼ ܡܛ ܚܛܗ̈ܝܢ. ܘܐܘܒܕ ܟܠ ܩ̈ܘܡܢ ܘܟܠ ܡܘ̈ܫܚܢ.܀ ܘܒܗܿ ܒܫܢܬܐ ܗܕܐܿ.\n ܬܐܛܪܘܢ ܕܦܘܡܦܐܝܘܣ ܝܩܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ܆ ܒܢܼܐ ܦܠܝܦܘܣ ܠܩܣܪܝܐ ܡܕܝܢܬܐ.\n ܘܒܢܼܐ ܬܘܒ ܐܦ ܠܝܘܠܝܘܣ ܡܕܝܢܬܐ ܐܚܪܬܐ.܀܀ ܫܢܬ ܐܠܦ̈ܝܢ ܬܪ̈ܝܢ ܘܐܪ̈ܒܥܝܢ܆ ܒܢܼܐ ܦܠܝܦܘܣ\n ܠܩܣܪܝܐ ܡܕܝܢܬܐ. ܘܒܢܼܐ ܬܘܒ ܐܦ ܠܝܘܠܝܘܣ ܡܕܝܢܬܐܐܚܪܬܐ.܀܀ ܫܢܬ ܐܠܦ̈ܝܢ ܬܪ̈ܝܢ ܘܐܪ̈ܒܥܝܢ\n ܘܬܠܬܼ. ܫܬܕܪ ܦܝܠܛܘܣ ܐܦܛܪܘܦܐ ܥܠ ܝܗܘܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ ܘܐܪ̈ܒܥܼ. ܒܼܢܐ\n ܗܪܘܕܣ ܠܛܒܪܝܘܣ ܡܕܝܢܬܐ. ܘܡܛܠ ܕܢܥܒܕ ܐܝܩܪܐ ܠܩܣܪ ܛܒܪܝܘܣ ܫܡܗܗܿ. ܘܒܼܢܐ ܬܘܒ ܠܠܝܒܝܐܕܐ\n ܡܕܝܢܬܐ.܀ ܘܒܗܿ ܒܗܕܐ ܫܢܬܐܼ. ܝܘܚܢܢ ܒܪ ܙܟܪܝܐ ܒܡܕܒܪܐ ܡܟܪܙ ܗܘܐ ܥܠ ܓܢܒ ܝܘܪܕܢܢ ܢܗܪܐ. ܟܕ\n ܡܣܒܪ ܠܟܠܢܫ ܕܒܝܬܗܘܢ ܐܝܬܘܗܝ ܡܫܝܚܐ ܒܪܗ ܕܐܠܗܐ. ܘܐܦ ܗܼܘ ܝܫܘܥ ܡܢ ܗܪܟܐ ܡܫܪܐ ܒܦܘܪܩܢܐ\n ܕܐܘܢܓܠܝܘܢܼ. ܟܕ ܒܡ̈ܠܐ ܘܒܥܿܒܕ̈ܐ ܫܪܪܐ [ܕܚܝܠܐ ܐܠܗܝܐ] ܠܐܝܠܝܢ ܕܚܿܙܝܢ ܡܚܘܝܢ ܗܘܐ.܀ ܗܪܘܕܣ\n ܢܣܒܗܿ ܠܗܪܘܕܝܐ ܐܢܬܬ ܦܝܠܦܘܣ ܐܚܘܗܝܼ ܟܕ ܗܼܘ ܚܝ. ܘܛܠܡ ܠܐܢܬܬܗ ܗܿܝ ܩܕܡܝܬܐ ܕܐܝܬܝܗܿ ܐܝܟ\n ܕܒܢܡܘܣܐܼ. ܘܐܝܬܝܗܿ ܒܪܬܗ ܕܐܪܐܛܐ ܡܠܟܐ [ܕܐܦܪ̈ܝܛܝܐ.] ܗܪܘܕܝܐ ܕܝܢ ܦܪܫܗܿ ܡܢ ܓܒܪܗܿ ܟܕ ܗܼܘ\n ܚܼܝ. ܕܡܛܠܬܗܿ ܗܘܼܐ ܠܗ ܩܪܒܐ ܥܡ ܐܪܐܛܐ ܡܠܟܐ. ܒܝܕ ܐܬܬܫܝܛܬ ܒܪܬܼܗ. ܘܒܗ ܒܗܢܐ ܩܪܒܐ ܐܬܩܼܛܠ\n ܟܠܗ ܚܝܠܗ ܕܗܪܘܕܣ. ܘܡܛܠ ܕܡܬܟܣܣ ܗܘܐ ܬܘܒ ܡܢ ܝܘܚܢܢ ܡܥܡܕܢܐܼ ܕܠܐ ܢܼܣܿܒ\n ܠܐܢܬܬ ܐܚܘܗܝ. ܘܬܘܒ ܟܕ ܫܡܥ ܠܡ̈ܠܘܗܝ ܕܝܘܚܢܢܼ ܗܪܘܕܣ ܕܚܠ. ܟܕ ܚܙܐ ܕܟܠܗ ܥܡܐ ܨܼܠܐ ܒܬܪܗ܇\n ܘܟܢ̈ܫܐ ܪ̈ܘܪܒܐ ܥܒܕ܇ ܘܒܡܠܬܐ ܡܫܠܛܬܐ ܕܠܘܬ ܒܢ̈ܝܢܫܐ. ܕܚܼܠ ܕܕܠܡܐ ܬܐܬܐ ܨܒܘܬܐ ܗܕܐ ܠܡܪܕܐ.\n ܚܼܙܐ ܓܝܪ ܕܟܠܡܕܡ ܒܡܬܗ ܣܥܪܝܢ܆ ܘܒܦܘܩܕܢܗ ܕܝܠܗ ܕܝܘܚܢܢ. ܘܐܬܚܫܒ ܒܪܥܝܢܼ̈. ܕܣܓܝ ܡܝܬܪܐ\n ܕܢܬܩܕܡ ܢܬܩܛܠ ܩܕܡ ܕܢܗܘܐ ܒܐܝܕܗ ܗܘ ܫܘܚܠܦܐ. ܘܢ ܒܬܪܟܝܢ ܢܦܠ ܒܬܘܬ ܢܦܫܐܿ. ܒܝܕ ܡܬܗܦܟܢܘܬܐ\n ܕܠܘܬ ܝܘܚܢܢ. ܐܝܟ ܕܡܢ ܗܕܐ ܡܣܒܪܢܘܬܐ ܕܗܪܘܕܣܼ. ܟܕ ܦܟܝܪ ܝܘܚܢܢ ܐܫܬܕܪ ܠܒܝܬ ܐܣܝܪ̈ܐ ܕܡܬܩܪܐ\n ܡܟܪܘܢܛܐܼ ܘܬܡܢ ܐܬܩܼܛܠ. ܘܡܢ ܗܝܕܝܢ ܐܬܪܕܦ ܗܪܘܕܣ ܘܗܪܘܕܝܐܼ. ܘܐܫܬܕܝܘ ܠܒܪ ܡܢ ܬܚ̈ܘܡܐ\n ܠܒܐܝܢܐ ܡܕܝܢܬܐ ܒܐܟܣܘܪܝܐ. ܘܬܡܢ ܩܒܠ ܡܣܡ ܒܪܝܫܐ ܕܫܿܘܐ ܠܥܒܿܕ̈ܘܗܝ.", "ܟܢܫܢ ܫ̈ܢܝܐ ܡܢ ܚܘܕܬ ܬܢܝܢܐ ܕܗܝܟܠܐ ܕܐܘܪܫܠܡܼ. ܕܗܼܘܐ ܒܫܢܬ ܬܪ̈ܬܝܢ ܕܕܘܪܝܫ\n ܡܠܟܐ ܕܦܪ̈ܣܝܐܼ. ܥܕܡܐ ܠܫܢܬܐ ܗܕܐ ܕܩܝܡܐ܇ ܕܐܝܬܝܗܿ ܫܢܬ ܚܡܫܥܣܪ̈ܐ ܠܡܠܟܘܬܗ ܕܛܒܪܝܘܣܼ.\n ܫ̈ܢܝܐ ܚ̈ܡܫܡܐܐ ܘܐܪ̈ܒܥܝܢ ܘܬܡ̈ܢܐ. ܘܡܢ ܫܠܡܘܢ ܕܝܢ ܘܒܢܝܢܐ ܩܕܡܝܐ ܕܗܝܠܟܐܿ ܫ̈ܢܝܐ ܐܠܦ\n ܘܫ̈ܬܝܢ ܘܚܕܐ. ܡܢ ܡܘܫܐ ܕܝܢ ܘܡܩܦܬܐ ܕܡܢ ܡܨܪܝܢ܆ ܫ̈ܢܝܐ ܐܠܦ ܘܚ̈ܡܫܡܐܐ ܘܐܪ̈ܒܥܝܢ ܘܚܕܐ. ܡܢ\n ܐܒܪܗܡ ܘܡܠܟܘܬܗ ܕܢܝܢܣ ܘܕܫܡܝܪܡ. ܫܢ̈ܝܐ ܬܪ̈ܝܢ ܐܠܦ̈ܝܢ ܘܐܪܒܥܝܢ ܘܐܪܒܥ. ܡܢ ܛܘܦܢܐ ܥܕܡܐ\n ܠܐܒܪܗܡܿ ܬܫ̈ܥܡܐܐ ܘܐܪܒܥܝܢ ܘܬܪ̈ܬܝܢ. ܘܡܢ ܐܕܡ ܥܕܡܐ ܠܛܘܦܢܐܼ. ܫ̈ܢܝܐ ܬܪ̈ܝܢ ܐܠܦ̈ܝܢ ܘܡܬܝܢ\n ܘܐܪܒܥܝܢ ܘ.ܒ..", "ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ ܘܫ̈ܬܼ. ܫܕܪ ܐܝܓܪܬܐ ܐܒܓܪ ܡܠܟܐ ܕܐܘܪܗܝܼ. ܠܘܬ\n ܡܫܝܚܐ ܠܐܪܥܐ ܕܐܘܪܫܠܡ.܀܀ ܫܢܬ ܐܠܦ̈ܐ ܬܪ̈ܝܢ ܘܐܪܒܥܝܢ ܘܬܫܥ ܠܐܒܪܗܡܼ ܐܒܐ\n ܕܥ̈ܡܡܐܼ. ܘܠܐܠܟܣܢܕܪܘܣ ܒܪ ܦܝܠܦܘܣ ܡܩܕܘܢܝܐܼ. ܫܢܬ ܬܗܠܬܡܐܐ ܘܐܪ̈ܒܥܝܢ ܘܬܪ̈ܬܝܢ܆ ܝܫܘܥ\n ܡܫܝܚܐ ܐܝܟ ܢܒܝܘܬܐ ܕܥܠܝܘܗ ܠܚܫܐ ܐܬܩܒܪܒ. ܫܢܬ ܬܫܥܣܪ̈ܐ ܕܡܠܟܘܬܗ ܕܛܒܪܝܘܣ.܀ ܒܗܢܐ ܕܝܢ ܙܒܢܐ\n ܐܦ ܒܗܘ̈ܡܢܡܛܐ ܐܚܪ̈ܢܐ ܕܝܘ̈ܢܝܐ (ܐܫܟܚܢ) ܕܟ̈ܬܝܒܢ ܗܠܝܢ ܚܕܐ ܚܕܐ. ܫܡܫܐ ܚܫܟ. ܒܬܘܢܝܐ\n ܐܬܬܙܝܥܬܿ. ܘܡܢ ܢܩܝܐ ܘܣܘܓܐܐ ܢܦܼܠܼ. ܘܣܗܿܕ ܠܐܝܠܢ ܕܓܕܫ ܒܙܒܢܗ ܕܦܪܘܩܢ.܀ ܟܬܒܼܒ ܕܝܢ ܐܦ\n ܦܠܓܘܢܼ ܗܘ ܕܐܟܬܒ ܐܠܘ̈ܡܦܝܣܼ. ܥܠܝܗܝܢ ܕܗܠܝܢ [ܒܡܐܡܪܐ] ܗܿܘ ܕܬܠܬܥܣܪ̈ ܗܟܢܐ܇ ܒܫܢܬܐ ܕܝܢ\n ܪܒܝܥܝܬܐ ܕܡܬܝ̈ܢ [ܘܬܪ̈ܬܝܢ] ܐܠܘܡܦܝܘܣܼ. ܗܼܘܬ ܐܓܠܘܦܣܣ ܕܫܡܫܐ ܥܕܡܐ ܣܓܝܐܐܼ. [ܕܡܝܬܪܐ ܡܢ]\n ܐܝܠܝܢ ܕܗܘ̈ܝ ܩܕܡܝܗܿ. ܘܠܠܝܐ ܒܫܬ ܫ̈ܥܝܐ ܕܐܝܡܡܐ ܗܼܘܬܼ. ܐܝܟ ܕܟܘ̈ܟܒܐ ܒܫܡܝܐ ܢܬܚܘܢ. ܘܗܘܼܐ\n ܙܘܥܐ ܪܒܐ . ܘܣܘܓܐܐ ܡܢ ܢܩܝܐ ܗܼܟ.. ܗܠܝܢܼ ܓܒܪܐ ܗܿܘ ܕܐܬܕܟܪܢ ܐܡܼܪ.܀ ܐܬܿܐ ܕܝܢܿ ܕܒܗܕܐ\n ܫܢܬܐ ܚܫ ܦܪܘܩܢ܆ ܣܗܕܘܬܗ ܕܝܘܚܢ ܗܿܝ ܕܗܘܼܬ ܒܫܢܬ ܚܡܫܥܣܪ̈ܐ ܕܛܒܪܝܘܣ. ܙܒܢܐ ܕܬܠ̈ܬ ܫܢܗܝܐ\n ܡ̈ܩܒܠܬܐ ܕܝܘܠܦܢܗ ܕܡܪܢ ܕܗܘܐ ܣܗܿܕ. ܒܗܢܘܢ ܕܝܢ ܙܒ̈ܢܐܼ. ܐܦ ܝܘܣܝܦܘܣ ܡܟܬܒ. ܕܒܝܘܡܐ\n ܕܦܢܛܩܘܣܛܐܼ. ܫܓܘܫܝܐ ܘܙܘܥܐ ܪܒܐ ܐܚܕ ܠܟ̈ܗܢܐ. ܘܒܬܪ ܟܝܢ ܩܠܐ ܚܣܝܢܐ ܡܢ ܠܓܘ ܡܢ ܗܝܟܠܐ ܓܘܝܐ\n ܐܫܬܡܥܼ. ܟܕ ܐܡܿܪܼ ܕܡܫܢܝܢܢ ܠܢ ܡܢ ܗܪܟܐ. ܘܐܚܪܬܐ ܐܟܬܒ ܗܼܘ ܝܘܣܦܘܣܼ. ܕܦܝܠܛܘܣ ܗܓܡܘܢܐܼ ܒܗ\n ܒܙܒܢܐܼ. ܨܠܡܐ ܕܩܝܣܪ ܒܠܠܝܐܼ ܒܗܝܠܟܐ ܣܡ. ܗܿܝ ܕܠܐ ܫܠܝܛ ܗܘܐ ܠܡܥܒܕ. ܘܪܝܫܐ ܪܒܐ ܕܫܓܘܫܝܐ\n ܘܕܐܣܛܣܝܣ ܐܪܡܝ ܠܝܗ̈ܘܕܝܐ. ܘܐܦ̈ܝ ܬܪܥ ܕܗܝܟܠܐ ܐܨܼܛܪܝ. ܘܡ̈ܝܬܐ ܣܓܝ̈ܐܐ ܡܢ ܩܒܪܗܐ ܩܡܘ\n ܘܐܬܚܙܝܘ ܠܣܓܝ̈ܐܐ. ܐܩܛܘܢ ܥܠ ܚܫܗ ܘܝܨܦܘܬ ܕܝܢܼܗ ܕܡܪܢ. ܐܘܝܬܘܣ ܠܐܢܛܝܘܣ\n ܠܝܩܝܢܣ ܐܣܦܪܛܘܣܼ ܫܠܡ.. ܐܝܟܐܢ ܕܒܥܼܝܬ ܡܢܝ: ܒܝܕ ܦܪܬܘܢܛܘܣ ܕܝܠܝܼ ܕܬܕܥ ܐܝܠܝܢ ܕܗܘܼ̈ܝ ܒܝܬ\n ܕܝܢܐܼ ܠܘܩܒܠ ܝܫܘܥ ܡܫܝܚܐܼ ܐܬܒܛܠ ܠܝ ܕܟܠܗܝܢ ܐܝܠܝܢ ܕܗܘ̈ܝ ܒܦܪܘܛܪܝܢ ܘܥܠ ܒܝܡܼ. ܐܟܬܘܒ\n ܘܐܫܪ ܠܟ. ܘܐܦ ܐܢܐ ܒܥܢܐ ܡܢܟܼ ܕܐܦ ܐܢܬܼ ܬܦܪܥܢܝ. ܐܼܡܪ ܠܝ ܓܝܪ ܗܼܘ ܦܪܬܘܢܛܘܣܼ. ܕܩܪܼܝܬ\n ܐܢ̈ܫܐ ܡܢ ܬܠܡܝܕ̈ܘܗܝ ܕܝܫܘܥܼ. ܘܣܿܓܝ ܡܢ ܕܝܠܗ ܝܗܒܘ ܠܟܼ ܘܐܝܬܝܗܝܢ ܠܟ.. ܕܥ ܗܟܝܠܼ ܕܪ̈ܒܝ\n ܟܗ̈ܢܐ ܘܣܦܪ̈ܐ ܕܥܡܐ ܕܝܗ̈ܘܕܝܐ ܚܣܡ ܒܝܫܘܥ. ܝܬܝܪܐܝܬ ܒܒܢ̈ܝܢܫܐ ܕܚܿܝܝܢ ܗܘܘ. ܘܐܚܕܘܗܝ\n ܠܝܫܘܥܼ. ܘܐܝܬܝܘܗܝ ܠܘܬ ܡܪܝ ܦܝܠܛܘܣ. ܘܡܛܠ ܕܐܝܟ ܕܠܓܒܪܐ ܡܓܕܦܢܐ ܘܫܿܪܐ ܢܡ̈ܘܣܐܼ. ܘܫܿܘܐ\n ܠܡܘܬܐ . . . .ܒܝܢ ܡܩܪܒܝܢ ܗܘܘ ܠܗܼ. ܘܣܓܝ̈ܐܬܐ ܐܡܿܪܝܢ ܗܘܘ ܥܠܝܘܗܝ. ܟܕ ܕܝܢ ܝܼܕܥ ܦܝܠܛܘܣ\n ܕܓܠܝܠܝܐ ܗܼܘ ܘܡܢ ܬܚܝܬ ܐܝܕܗ ܗܼܘ ܕܗܪܘܕܣ. ܫܕܪ ܠܘܬܗ ܕܗܪܘܕܣ. ܬܡܘܢ ܗܘܐ ܓܝܪ ܒܐܘܪܫܠܡܼ.\n ܡܛܠ ܕܥܕܥܝܕܐ ܗܘܐ ܕܦܛܝܪ̈ܐ. ܘܗܼܘ ܗܪܘܕܣܼ ܟܕ ܫܼܡܥ ܡܟܠܩܪܣܐ ܕܟ̈ܗܢܐ ܘܕܦܪ̈ܝܫܝܐܼ ܫܕܪܗ ܐܦ\n ܗܼܘ ܠܘܬ ܦܝܠܛܘܣܿ. ܘܫܠܚ ܠܗܼ ܕܐܝܠܝܢ ܕܡܐܬܡܪ̈ܢ ܥܠ ܓܒܪ ܗܢܐܼ ܣܓܝ̈ܐܬܐ ܐܢܗܝܢ. ܘܡܛܠ ܕܐܝܠܝܢ\n ܕܐܿܟܪܝܢ ܩܪ̈ܨܘܗܝ ܒܢ̈ܝ ܐܘܪܫܠܡ ܐܢܘܢܼ. ܐܢܗܫܐ ܕܬܚܝܬ ܫܘܠܛܢܟ ܐܢܘܢܼ. . . . . .", "ܫܢܬ ܬܪ̈ܝܢ ܐܠܦܝܢ ܘܫ̈ܬܝܢ ܘܫܬ ܠܐܒܪܗܡܼ. ܗܘܐ [ܟܦܢܐ] ܩܫܝܐ ܒܪܗܘܡܐܼ.\n ܘܣܓܝ̈ܐܐ ܐܒܕ ܒܗ.܀܀ ܫܢܬ .ܒ. ܐܠܦ̈ܝܢ ܘܫ̈ܬܝܢ ܘܫܒܥܼ. ܡܝܬ ܡܥܢܘ ܒܪ ܐܒܓܪ", "ܡܠܟܐ ܕܐܘܪܗܝ. ܘܐܡܼܠܟ ܡܥܢܘ ܐܚܘܗܝ ܫܢܗܝܐ ܐܒܪܒܥܣܪ̈ܐ.܀܀ ܘܒܫܢܬ .ܒ. ܐܠܦ̈ܝܢ\n ܘܫ̈ܒܥܝܢ܆ ܡܝܬ ܩܠܘܕܝܣ ܡܠܟܐ ܕܪ̈ܗܘܡܝܐ. ܘܐܡܠܟ ܒܕܘܟܬܗ ܢܐܪܘܢ ܫܢ̈ܝܐ ܬܠܬܥܣܪ̈ܐ ܘܝܪܗܚܐ\n ܬܡܗܢܝܐ. ܟܕ ܕܝܢ ܗܼܘ ܢܐܪܘܢ ܒܫܘܠܛܢܗ ܠܒܝܗܫܬܐ ܣܓܝ̈ܐܬܐ ܐܫܬܕܝ ܗܘܐ. ܘܠܘܩܒܠ ܕܚܠܬ ܐܠܗܐ\n ܐܙܕܝܢ ܗܘܐ. ܕܢܟܬܘܒ ܕܝܢ ܕܐܝܟܢܐ ܐܝܬܝܗܿ ܗܘܼܬ ܒܝܫܘܬܗܼ. ܠܘ ܙܒܢܐ ܗܼܘ ܠܢ. ܣ̈ܓܝܐܐ ܕܝܢ\n ܐܫܬܥܝܘ ܥܠܘܗܝ ܚܬܝܬܐܝܬ ܕܐܝܢܐ ܕܨܿܒܐ ܡܢܗܘܢ ܡܨܐ ܕܢܐܠܦ ܥܠ ܫܢܝܘܬܗ ܕܗܢܐ ܓܒܪܐ. ܕܕܠܐ\n ܡܫܚܒܬܐ ܐܘܒܕ ܪ̈ܒܘܬܐ ܕܐܢܗܫܐ. ܘܥܕܡܐ ܠܗܢܐ ܣܘܝܒܐ ܕܩܛܠܐ ܐܬܼܐ ܕܠܦܐ ܡܢ ܩܛܠܐ ܕ̈ܒܢܝ ܒܝܬܗ\n ܘܩܪ̈ܝܒܘܗ ܐܬܟܠܝ. ܠܐܡܗ ܓܝܪ ܘܠܐܚ̈ܘܗܝ ܘܠܢ̈ܫܘܗܝ ܘܠܣ̈ܓܝܐܐ ܡܢ ܛܘܗܡܗ ܐܘܒܕ. ܘܐܝܟ ܕܠܣ̈ܐܢܐ\n ܘܒ̈ܥܠܕܒܒܐ ܒܡܘܬܐ ܕܟܠܓܢܣ ܩܼܛܠ ܐܢܘܢ.܀܀ ܫܢܬ .ܒ. ܐܠܦ̈ܝܢ ܘܬܡ̈ܢܝܢ ܘܐܪ̈ܒܥܼ. ܐܣܗܕ ܩܕܝܫܐ\n ܦܘܠܘܣ ܒܪܗܘܡܐ. ܟܕ ܒܣܝܦܐ ܐܬܦܣܩ ܪܝܫܗ. ܘܒܗܿ ܒܫܢܬܐ ܐܣܗܕ ܐܦ ܦܛܪܘܣ ܪܝܫܐ ܕܫ̈ܠܝܚܐܼ. ܟܕ\n ܐܙܕܩܦ ܒܬܪ ܪܝܫܗ. ܩܘܝܘ ܒܬܪ ܡܫܝܚܐ ܬܠ̈ܬܝܢ ܘܚܡܫ ܫܢ̈ܝܢ.܀܀ ܫܢܬ .ܒ. ܐܠܦ̈ܝܢ (ܘܫܒ̈ܥܝܢ)\n ܘܚܕܐܼ. ܒܝܘ̈ܡܬܐ ܕܢܐܪܘܢܼ. ܟܕ ܐܝܬܘܗܝ ܦܝܠܟܣ ܐܦܛܪܘܦܐ ܥܠ ܝܗܘܕ܇ ܬܘܒ ܡܫܬܥܐ ܝܘܣܦܘܣ ܥܠ\n ܚܪ̈ܝܢܐ ܘܫ̈ܓܘܫܝܐ ܕܗܘܘ ܠܟܗܗܢܐ ܚܕ ܠܘܬ ܚܕ܇ ܘܐܟܬܒ ܗܟܢܐ ܒܬܥܫܝܬܗ. ܐܬܓܘܙܠ ܠܡ ܚܪܝܢܐ ܕܪ̈ܒܝ\n ܟ̈ܗܢܐ ܠܘܬ ܟ̈ܗܢܐ ܘܠܘܬ ܪ̈ܝܫܢܐ ܕܐܘܪܫܠܡ. ܘܟܠܚܕ ܚܕ ܡܢܗܘܢ ܥܒܼܕ ܠܗ ܓܘܕܐ ܕܡܪ̈ܚܐ ܘܫ̈ܓܘܫܐ.\n ܘܗܘܼܐ ܥܠܝܗܘܢ ܪܝܫܐ. ܘܟܕ ܗܪܝܢ ܗܘܘ ܚܕ ܥܡ ܚܕܼ. ܐܡܿܪܝܢ ܗܘܘ ܡ̈ܠܐ ܒܝ̈ܫܬܐ ܥܠ ܚܕ̈ܕܐ.\n ܘܫܕܝܢ ܗܘܘ ܟܐ̈ܦܐ. ܘܕܟܐܿܐ ܗܘܐ ܒܗܘܢ ܠܝܬ. ܘܕܡܝܐ ܠܡܕܝܢܬܐ ܕܡܕܒܪܢܐ ܠܝܬ\n ܠܗܿ. . ܬܘ ܒܒܗܢܘܢ ܙܒ̈ܢܐ ܐܬܚܙܝ ܗܘܐ ܒܐܘܪܫܠܡ ܛܘܦܣܐ ܕܠܣ̈ܛܝܐܼ. ܕܒܐܝܡܡܐ ܒܡܨܥܬܗܿ ܕܡܕܝܢܬܐ\n ܩܛܿܠܝܢ ܗܘܘ ܠܐܝܠܝܢ ܕܦܿܓܥܝܢ ܗܘܘ ܒܗܘܢ. ܝܬܝܪܐܝܬ ܒܥܐܕ̈ܐ ܡܚܠܛܝܢ ܗܘܘ ܒܟ̈ܢܫܐ. ܘܡܛܿܫܝܢ\n ܗܘܘ ܠܣܝ̈ܦܐ ܬܚܝܬ ܠܒܘܫـ[ـܝ̈ܗܘܢ.] ܘܒܗܘܢ ܕܓܫܝܢ ܗܘܘ ܠܐܢ̈ܫܐ ܝܕ̈ܝܥܐ. ܘܡܐ ܕܢܦܠܘ ܗܿܘܝܢ\n ܗܘܘ ܐܦ ܗܢܘܢ ܡܢ ܓܒܐ ܕܐܝܠܝܢ ܕܡܬܪܥܡܝܢ ܥܠ ܩܛܘ̈ܠܐ. ܘܡܛܠ ܐܣܟܡـ[ـܗܘܢ] ܠܐ ܡܬܝܕܥܝܢ ܗܘܘ.\n ܩܕܡܐܝܬ ܐܬܩܛܠ ܗܘܐ ܝܘܢܬܢ ܪܒ ܟ̈ܗܢܐ. ܘܡܢ ܒܬܪܗ ܒܟܠܝܘܡ ܡܬܩܛܠܝܢ ܗܘܘ ܣܓܝ̈ܐܐ. ܒܝܫܐ ܗܘܼܬ\n ܕܝܢ ܕܚܠܬܐ ܡܢܗ ܡܢ ܚܫܐ ܕܟܠܥܕܢ. ܘܐܝܟ ܕܒܩܪܒܐ ܡܣܟܐ ܗܘܐ ܟܠܢܫ ܡܘܬܗ.܀܀ ܫܢܬ .ܒ. ܐܠܦ̈ܝܢ\n ܘܫܒ̈ܥܝܢ ܘܬܪ̈ܬܝܢ܆ ܥܒܼܕ ܝܗ̈ܘܕܝܐ ܡܪ[ܕܐ] ܒܩܣܪܝܐ. ܘܣܓܝ̈ܐܐ ܡܢܗܘܢ ܐܒܕ.܀܀ ܫܢܬ .ܒ. ܐܠܦ̈ܝܢ\n ܘܫܒ̈ܥܝܢ ܘܚܡܫܼ. ܐܫܬܪܝ ܦܝܠܟܣ ܡܢ ܝܗܘܕܐ. ܘܐܬܼܐ ܦܗܣܛܘܣ ܐܦܛܪܘܦܐܼ ܠܕܘܟܬܗ.܀܀ ܘܒܫܢܬ .ܒ.\n ܐܠܦ̈ܝܢ ܘܫܒ̈ܥܝܢ ܘܫܬܼ. ܐܫܬܕܪ ܦܘܠܘܣ ܟܕ ܐܣܝܪ ܠܪܗܘܡܝ ܙܒܢܬܐ ܩܕܡܝܬܐ.܀܀ ܫܢܬ .ܒ. ܐܠܦ̈ܝܢ\n ܘܫܒ̈ܥܝܢ ܘܫܒܥܼ. ܐܣܗܕ ܩܕܝܫܐ ܝܥܩܘܒ ܐܚܘܕܝ ܕܡܪܢ ܕܗܼܘ ܗܘܼܐ ܐܦܝܣܩܦܐ ܕܥܕܬܐ ܕܐܘܪܫܠܡ\n ܩܕܡܝܐ.܀ ܝܗܘܕܗܝܐ ܕܝܢ [ܟܕ ܩܪܐ] ܦܘܠܘܣ ܒܓܢ̈ܘܗܝ ܕܩܝܼܣܪ ܘܐܫܬܕܪ ܠܪܗܘܡܐ ܡܢ ܦܣܛܘܣܼ. ܢܦܠܘ\n ܡܢ ܗܿܝ ܡܚܫܒܬܐ ܕܢܟܠܐ ܕܡܬܚܫܒܝܢ ܗܘܘ ܥܠܘܗܝ. ܗܦܟܘ ܠܗܘܢ ܥܠ ܝܥܩܘܒ ܐܚܘܗܝ ܕܡܪܢ. ܗܿܘ ܕܩܼܒܠ\n ܗܘܐ ܡܢ ܫܠܝ̈ܚܐ ܬܪܢܘܣ ܕܐܦܝܣܩܦܘܬܐ ܕܐܘܪܫܠܡ. ܡܪܚܘܬܗܘܢ ܕܝܢ ܕܥܠܘܗܝ ܗܟܢܐ ܗܘܼܬ. ܐܝܬܝܘܗܝ\n ܠܡܨܥܬܐ. ܘܐܠܨܝܢ ܗܘܘ ܠܗ ܕܢܟܦܘܪ ܒܗܝܡܢܘܬܐ ܕܡܫܝܚܐܼ ܠܥܝܢ ܟܢܫܐ ܟܠܗ.\n ܗܼܘ ܕܝܢ ܠܒܪ ܡܢ ܨܒܝܢܐ ܘܣܘܟܝܐ ܕܟܠܗܘܢ ܒܩܠܐ ܪܡܐ ܠܥܝܢ ܟܠܗ ܥܡܐ ܐܘܕܝ ܒܦܪܪܣܝܐܼ. ܕܒܪܗ ܗܼܘ\n ܕܐܠܗܢ ܡܪܢ ܝܫܘܥ ܡܫܝܚܐ. ܘܟܕ ܠܐ ܐܫܟܚܘ ܕܢܣܝܒܪܘܢ ܣܗܕܘܬܗ: ܡܛܠ ܕܠܟܠܢܫ ܡܗܝܡܢܗܘܼܐ ܕܙܕܝܩܐ\n ܗܼܘ. ܡܛܠ ܓܡܝܪܘܬܐ ܕܕܘܒܪ̈ܐ ܕܚܟܡܬܗܼ. ܘܕܚܠܬ ܐܠܗܐ ܕܒܗܿ ܐܝܬܘܗܝ ܗܘܐ. ܐܫܟܚܘ ܠܗܘܢ ܓܝܪ\n ܙܒܢܐ ܕܥܗܢ ܡܛܠ ܕܦܗܣܛܘܣ ܡܝܬ ܠܗ ܒܝܗܘܕ. ܘܡܕܒܪܢܐ ܠܝܬ ܗܘܐ ܠܗܘܢ ܒܗ ܒܙܒܢܐ. ܘܕܠܐ ܪܝܫܐ\n ܘܡܕܒܪܢܐ ܐܝܬܝܗܿ ܗܘܬ ܡܦܪܢܣܢܘܬܐ ܕܬܡܢ.. ܝܥܩܘܒ ܕܝܢ ܐܚܘܗܝ ܕܡܪܢܼ. ܗܿܘ ܕܙܕܝܩܐ ܡܢ ܟܠܢܫ\n ܡܫܬܡܗ ܗܘܐ܇ ܡܢ ܡܪܢ ܕܝܢ ܘܥܕܡܐ ܠܗܫܐܿ. ܗܼܘ ܕܒܪ ܥܕܬܐ ܕܐܘܪܫܠܡ. ܡܛܠ ܕܣܝ̈ܐܐ ܐܝܬ ܗܘܐ\n ܕܡܢܬܩܪܝܢ ܗܘܘ ܝܥܩܘܒ ܒܗ ܒܙܢܐ.. ܗܢܐܕܝܢ ܡܢ ܟܪܣܗܿ ܕܐܡܗ ܩܕܝܫܐ ܗܘܐ. ܘܚܡܪܐ ܘܫܟܪܐ ܠܐ\n ܐܫܬܝ. ܘܡܕܡ ܕܐܝܬ ܒܗ ܢܦܫܐ ܠܐ ܐܟܠ. ܘܡܕܟܝܐ ܥܠ ܪܝܫܗ ܠܐ ܣܠܩ. ܘܡܫܚܐ ܠܐ ܡܫܚ. ܘܒܒܠܢܐ ܠܐ\n ܐܬܚܫܚ. ܠܗܢܐ ܒܠܚܘܕܘܗܝ ܥܐܠ ܗܘܐ ܠܗܟܝܠܐ. ܘܡܫܟܚܝܢ ܗܘܘ ܠܗ ܕܒܪܝܟ ܥܠ ܒܘܪ̈ܟܘܗܝ. ܘܫܐܠ ܗܘܐ\n ܫܘܒܩܢܐ ܚܠܦ ܥܡܐ. ܥܕܡܐ ܕܐܬܩܿܫܝ ܒܘܪ̈ܟܘܗܝ ܐܦܟ ܓܡܠܐܼ. ܡܛܠ ܕܐܡܝܢܐܝܬ ܒܪܟ ܗܘܐ ܘܣܿܓܕ\n ܠܐܠܗܐ. ܘܫܐܠ ܗܘܐ ܫܘܒܩܢܐ ܥܠ ܥܡܐ. ܘܡܛܠ ܡܝܬܪܘܬܐ ܕܙܕܝܩܘܬܗܼ ܡܬܩܪܐ ܗܘܐ ܙܕܝܩܐ ܘܫܘܪܗ\n ܕܥܡܐܼ ܘܙܕܝܩܘܬܗܼ. ܐܝܟ ܕܢܒ̈ܝܐ ܐܡܪܝܢ ܥܠܘܗܝ. ܐܢ̈ܫܐ ܡܢ ܗܠܝܢ ܫܒ̈ܥ ܗܪ̈ܣܝܣܼ ܕܐܝܬܘܗܝ\n ܒܝܗܗܘܕܝܐܼ. ܡܫܐܠܝܢ ܗܘܘ ܠܗ܇ ܕܐܝܢܐ ܗܼܘ ܬܪܥܐ ܕܝܫܘܥ. ܗܼܘ ܕܝܢ ܐܡܼܪ ܠܗܘܢ:\n ܕܗܢܘ ܦܪܘܩܐ. ܘܡܢܗܘܢ ܗܝܡܢܘ ܕܝܫܘܥ ܗܘ ܡܫܝܚܐ. ܗܠܝܢ ܕܝܢ ܗܪ̈ܣܝܣ ܕܡܩܕ̈ܡܢ ܐܡܝܪ̈ܢܼ ܠܐ\n ܡܗܝܡܢܝܢ ܗܘܘܼ ܘܐܦܠܐ ܕܩܡ ܡܢ ܒܝܬ ܡܝ̈ܬܐܼ. ܐܦ ܠܐ ܕܐܿܬܐ ܕܢܦܪܘܥ ܠܟܠܢܫ ܐܝܟ ܥܒܕ̈ܘܗܝ.\n ܘܐܝܠܝܢ ܕܗܝܡܢܘܼ. ܡܛܠ ܝܥܩܘܒ ܗܼܘ ܗܝܡܢܘ. ܟܕ ܕܝܢ ܣܓܝܗܐܐ ܡܢ ܪ̈ܝܫܘܗܝ ܕܥܡܐ ܡܗܝܡܢܝܢ ܗܘܘ\n ܛܘܪܒܐ ܐܝܬ ܗܘܬ ܕܝܗܘܕ̈ܝܐ ܘܕܣܦܪ̈ܐ ܘܦܪ̈ܝܫܐ. ܘܐܿܡܪܝܢ. ܗܘܘ: ܕܡܬܐܠܨ ܠܗ ܟܠܗ ܥܡܐܼ ܕܢܣܟܐ\n ܠܝܫܘܥ ܡܫܝܚܐ. ܘܐܬܟܢܫܘ ܕܝܢ ܘܐܿܡܪܝܢ ܠܗ ܠܝܥܩܘܒ: ܒܥܝܢܢ ܡܢܟܼ ܟܠܝܘܗܝ ܠܥܡܐ. ܡܛܠ ܕܛܥܐ\n ܒܝܫܘܥ ܕܗܼܘܝܘ ܡܫܝܚܐ. ܒܿܥܝܢܢ ܡܢܟܼ ܐܦܝܣ ܠܟܠܗܘܢ ܐܝܠܝܢ. ܕܐܬܘ ܠܘܝܡܐ ܕܦܣܟܐ ܥܠ ܝܫܘܥ. ܠܟ\n ܓܝܪ ܟܠܢ ܡܬܛܦܝܣܝܢܢ. ܚܢܢ ܓܝܪ ܣܗܕܝܢܢ ܠܟ ܘܟܠܗ ܥܡܐ ܕܙܕܝܩܐ ܐܝܬܝܟ: ܘܒܐ̈ܦܐ ܕܐܢܫ ܠܐ ܢܿܣܒ\n ܐܢܬ. ܐܢܬ ܗܟܝܠ ܐܦܝܣ ܠܗܢܐ ܟܢܫܐ ܕܠܐ ܢܛܥܘܢ ܡܛܠ ܝܫܘܥ. ܐܦ ܓܝܪ ܟܠܗ ܥܡܐ ܘܚܢܢ ܟܠܗ\n ܡܬܛܦܝܣܝܢܢ ܠܟ. ܩܘܡ ܠܟ ܗܟܝܠ ܥܠ ܟܢܦܐ ܕܗܝܟܠܐ. ܕܬܗܘܐ ܡܬܚܙܐ ܡܢ ܠܗܠ. ܘܢܗܘܝܢ ܡܫܬܡܥܢ\n ܡܠܝܗܟ ܠܟܠܗ ܥܡܐ. ܡܛܠ ܓܝܪ ܦܣܟܐ ܐܬܘ ܟܠܗܘܢ ܫܒ̈ܛܐ ܥܡ ܥܡ̈ܡܐ. ܘܐܩܝܡܘܗܝ ܥܠ ܟܢܦܐ ܕܗܝܟܠܐ\n ܣܦܪ̈ܐ ܘܦܪ̈ܝܫܐ. ܘܩܥܘ ܘܐܡܪ ܠܗ: ܙܕܝܩܐܼ ܕܠܟ ܘܠܿܐ ܕܢܬܛܦܝܣ ܟܠܢ. ܡܛܠ ܕܥܡܐ ܛܥܐ ܠܗ ܒܬܪ\n ܝܫܘܥ ܗܿܘ ܕܐܨܛܠܒ. ܐܡܿܪ ܠܢ ܕܐܝܢܐ ܗܼܘ ܬܪܥܐ ܕܝܫܘܥ. ܘܥܢܼܐ ܒܩܠܐ ܪܡܐ ܘܐܼܡܪ: ܡܢܐ ܡܫܐܠܝܢ\n ܐܢܬܘܢ ܠܝ ܥܠ ܒܪܗ ܕܐܢܫܐ ܗܼܘ ܝܿܬܒ ܥܠ ܝܡܝܢܐ ܕܚܝܠܐ ܪܒܐ. ܘܥܬܝܕ ܕܢܐܬܐ ܥܠ ܥܢ̈ܢܝ ܫܡܝܐ.\n ܘܟܕ ܣܓܝ̈ܐܐ ܐܫܬܪܪܘ ܘܡܫܒܚܝܢ ܗܘܘ ܥܠ ܣܗܕܘܬܗ ܕܝܥܩܘܒܼ. ܘܐܡܪܝܢ ܗܘܘ: ܐܘܫܥܢܐ ܠܒܪܗ ܕܕܘܝܕ.\n ܗܝܕܝܢ ܬܘܒ ܗܢܘܢ ܣܦܪ̈ܐ ܘܦܪ̈ܝܫܐ ܐܿܡܪܝܢ ܗܘܘ ܠܘܬ ܚܕܗܕܐ: ܕܒܝܫܐܝܬ ܥܒܼܕܢܢ\n ܕܝܗܼܒܢܢ ܠܗ ܠܝܫܘܥܼ ܕܐܝܟ ܗܕܐ ܣܗܕܘܬܐ. ܐܠܐ ܢܣܩ ܘܢܪܡܝܘܗܝ. ܕܢܕܚܠܘܢ ܘܠܐ ܢܗܝܡܢܘܢܝܗܝ.\n ܘܩܥܘ ܘܐܡܪܘ܇ ܐܘ ܐܘ ܙܕܝܩܐܼ. ܛܥܼܐ ܠܗ. ܘܫܡܠܝܘ ܗܘܘ ܗܿܘ ܡܕܡ ܕܟܬܝܒ (ܒܐܫܥܝܐܼ ܕܪܝܡܝܘܗܝ\n ܠܙܕܝܩܐ) ܡܛܠ ܕܠܐ ܚܫܚ ܠܢܼ ܡܛܠ ܗܢ ܥܒܕ ܐܝܕ̈ܝܗܘܢ ܢܐܟܠܘܢ. ܣܠܩܘ ܗܟܝܠ ܘܐܪܡܘܗܝ ܠܙܕܝܩܐ.\n ܘܐܿܡܪܝܢ ܗܘܘ ܠܚܕܗܕܐ ܢܪܓܡܝܘܗܝ ܠܙܕܝܩܐ ܝܥܩܘܒ. ܘܫܪܝܘ ܪܓܡܿܝܢ ܗܘܘ ܠܗ. ܡܛ ܠܕܟܕ ܢܼܦܠ ܠܐ\n ܡܝܬ ܗܘܐ. ܐܠܐ ܐܬܗܦܟ ܘܣܡ ܒܘܪܟܐ. ܘܐܡܪ ܒܥܐ ܐܢܐ ܡܢܟ ܡܪܝܐ ܐܠܗܐܼ. ܫܒܘܩ ܠܗܘܢ. ܠܐ ܓܝܪ\n ܝܿܕܥܝܢ ܡܢܐ ܥܿܒܕܝܢ. ܘܟܕ ܗܟܢܐ ܪܓܡܝܢ ܗܘܘ ܠܗܼ. ܚܕ ܡܢ ܟ̈ܗܢܐ ܒ̈ܢܝ ܪܒܟ ܒܪ ܪܟܒܝܡܼ. ܡܢ\n ܗܢܘܢ ܕܡܣܗܕ ܥܠܝܗܘܢ ܐܪܡܝܐ ܢܒܝܐ: ܩܥܼܐ ܘܐܡܼܪ ܗܘܐ: ܫܠܘ. ܡܢܐ ܥܿܒܕܝܢ ܐܢܬܘܢ. ܡܨܠܝܘ ܡܨܠܐ\n ܥܠܝܟܘܢ ܙܕܝܩܐ. ܘܢܣܼܒ ܚܕ ܡܢܗܘܢ ܡܢ ܩܨܪܐ ܩܝܣܐ ܗܿܘ ܕܥܿܨܪ ܗܘܐ ܒܗ ܡܐܢ̈ܐܼ. ܘܡܚܝܗܝ ܥܠ\n ܪܝܫܗ ܠܙܕܝܩܐ. ܘܗܟܢܐ ܐܣܗܕ. ܘܩܒܪܘܗܝ ܥܠ ܕܘܟܬܗ ܥܠ ܓܢܒ ܗܝܟܠܐ.܀ ܗܘܐ ܕܝܢ ܡܢ ܒܬܪܗ ܐܦܝܣܩܦܐ\n ܒܐܘܪܫܠܡ ܫܡܥܘܢ ܒܪ ܩܠܝܘܦܐܼ. ܐܚܘܗܝ ܕܝܘܣܦ ܡܪܟܗܿ ܕܡܪܝܡ ܘܐܒܘܗܝ ܕܝܥܩܘܒ. ܗܢܐ ܫܡܥܘܢ\n ܕܐܬܩܪܝ ܣܝܡܘ̤ܼ ܗܘܐ ܡܕܒܪܢܐ ܕܐܘܪܫܠܡ ܒܬܪ ܝܥܩܘܒ ܒܪ ܕܕܗ.܀܀ ܘܒܫܢܬ .ܒ. ܐܠܦ̈ܝܢ ܘܫܒ̈ܥܝܢ\n ܘܬܡܢܐܼ. ܡܝܬ ܩܕܝܫܐ ܡܪܩܘܣ ܐܦܝܣܩܦܐ ܕܐܠܟܣܢܕܪܝܐ. ܘܗܘܐ ܒܕܘܟܬܗ ܐܢܝܢܘܣ.܀܀ ܫܢܬ .ܒ. ܐܠܦ̈ܝܢ\n ܘܬܡ̈ܢܝܢ܆ ܗܘܐ ܪܥܠܐ ܪܒܐ ܘܙܝܥܐܼ. ܘܢܼܦܠ ܒܗ ܒܐܪܥܐ ܕܐܣܝܐ ܡܕ̈ܝܢܬܐ ܬܠ̈ܬ ܠܕܩܝܐ ܘܐܝܪܦܘܠܝܣ\n ܘܩܘܠܣܐ..܀ ܒܗܢܐ ܙܒܢܐ ܥܒܕ ܡܪܕܐ ܥܡܐ ܕܝܗ̈ܘܕܝܐ. ܬܘܒ ܝܘܣܝܦܘܣ ܬܢܝ ܒܝ̈ܫܬܐ\n ܕܐܕܪܟ ܠܥܡܐ ܕܝܗ̈ܘܕܝܐ. ܕܡܚܘܐ ܒܡ̈ܠܘܗܝ ܥܡ ܐܚܪ̈ܢܝܬܐ ܣܓܝ̈ܐܬܐ. ܣܓܝ̈ܐܐ ܡܠܡ ܡܢ ܢܐܝܠܝܢ\n ܕܡܝܩܪܝܢ ܗܘܘ ܒܝܗ̈ܘܕܝܐ ܐܬܢܓܕܘ ܒܡ̈ܚܘܬܐ ܒܐܘܪܫܠܡܼ. ܘܐܙܕܩܦ ܒܬܪ ܪܝܫܗܘܢ. ܡܢ ܐܝܕ̈ܝ\n ܦܠܘܪܘܣ: ܗܿܘ ܕܕܐܝܬܘܗܝ ܐܦܛܪܘܦܐ ܕܝܗܘܕܼ. ܟܕ ܐܬܬܥܝܪ ܗܘܐ ܫܘܪܝܐ ܕܩܪ̈ܒܐܼ. ܒܫܢܬ ܬܪܬܥܣܪ̈ܐ\n ܕܡܕܒܪܢܘܬܗ ܕܢܐܪܘܢ. ܘܒܟܠܗܿ ܣܘܪܝܐ ܒܡܪܕܐ ܕܥܒܕ ܝܗ̈ܘܕܝܐܼ. ܕܠܘܚܝܐ ܡܪܝܪܐ ܐܕܪܟ ܠܒ̈ܢܝ ܥܡܐ.\n ܕܒܟܠ ܐܬܪ ܡܢ ܥܡܘܪ̈ܐ ܕܡ̈ܕܝܢܬܐ ܕܠܐ ܪ̈ܚܡܐ ܐܝܟ ܕܒܩܪܒܐ ܡܬܩܛܠܝܢ ܗܘܘ. ܘܚܙܐ ܗܘܐ ܐܢܫ\n ܠܡܕ̈ܝܢܬܐ ܕܡ̈ܠܝܢ ܦܓܪ̈ܐ ܡܝ̈ܬܐ. ܕܠܐ ܩܒܝܪܝܢ ܘܕܫܝܢ ܐܟܚܕܐܼ. ܛܠܝ̈ܐ ܘܣܒ̈ܐ ܘܢ̈ܫܐ. ܕܐܦܠܐ\n ܐܣܟܝܡܐ ܕܦܘܪ̈ܣܝܗܘܢ. ܡܟܣܝ ܗܘܐ. ܘܟܠܗܘܢ ܗܘܦܪ̈ܟܝܣ ܡܠܝܢ ܗܘܘ ܐܘ̈ܠܨܢܐ ܕܠܐ ܡܬܬܢܝܢ. ܥܫܝܢ\n ܗܘܐ ܕܝܢ ܠܘܚܡܐ ܕܫܘ̈ܢܩܐ ܐܦ ܡܪܚܘܬܐ ܕܟܠܝܘܡ ܡܣܬܥܪܐ ܗܘܬ. ܗܠܝܢ ܐܡܪ ܒܡ̈ܠܘܗܝ ܝܘܣܝܦܘܣܼ\n ܕܠܝܗ̈ܘܕܝܐ ܗܠܝܢ ܓܕ̈ܫ ܠܗܘܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܚܕܐܼ. ܡܝܬ ܡܥܢܘ ܡܠܟܐ ܕܐܘܪܗܝ.\n ܘܐܚܕ ܡܠܟܘܬܐ ܐܒܓܪ ܒܪ ܡܥܢܘ ܫ̈ܢܝܐ ܥܣܪ̈ܝܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܬܪ̈ܬܝܢ܆ ܩܛܠ\n ܢܐܪܘܢ ܠܟܘܠܗܘܢ ܪܘܪ̈ܒܢܐ ܕܪ̈ܗܘܡܝܐܼ ܥܠ ܣܗܕܘܬܐ ܕܡܫܝܚܐ. ܩܛܠ ܕܝܢ ܐܦ ܠܐܢܬܬܗ ܘܒܢ̈ܬܗ ܬܠܬ\n ܘܠܒ̈ܢܘܗܝ ܥܡܗܝܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܬܠ̈ܬܼ. ܐܣܗܕ ܦܘܠܘܣ ܘܦܛܪܘܣ ܒܪܗܘܡܐ.܀܀ ܫܢܬ\n .ܒ. ܐܠܦ̈ܝܢ ܘܬܡ̈ܢܝܢ ܘ.ܕ.. ܫܪܝ ܠܡܐܬܐ ܥܠ ܢܐܪܘܢ ܪܘܓܙܗ ܕܐܠܗܐ. ܘܒܗܿ ܒܫܢܬܐ ܗܕܐ ܡܪܕ ܥܡܐ\n ܕܝܗ̈ܘܕܝܐ. ܘܐܬܐ ܥܠܝܗܘܢ ܐܣܦܣܝܢܣܼ ܪܒ ܚܝܠܐ ܕܪ̈ܗܘܡܝܐ ܥܡ ܚܝܠܐ ܣܓܝܐܐ. ܘܢܩܫ ܥܠ ܐܘܪܫܠܡ.\n ܘܟܕ ܢܩܫܝܢ ܥܝܠܗܿ. ܘܫܪܝ ܠܡܐܬܐ ܠܗ ܠܢܐܪܘܢ ܣܒܪ̈ܬܐ ܒܝ̈ܫܬܐ ܡܢ ܟܠܓܒ̈ܝܢܼ ܩܼܛܠ ܢܦܫܗ ܒܐܝܕ̈ܘܗܝ.܀܀ ܫܢܬ .ܒ. ܐܠܦ̈ܝܢ ܘܬܡ̈ܢܝܢ ܘܚ̈ܡܫܼ. ܐܚܕ ܡܠܟܘܬܐ ܓܠܒܐ ܘܐܬܢܘܢ.\n ܚܝܠܐ ܕܝܢ ܕܪ̈ܗܘܡܝܐ ܕܥܠ ܐܘܪܫܠܡܼ ܐܡܠܟܘܗܝ ܠܐܣܦܣܝܢܣ. ܘܫܒܼܩ ܠܛܛܣ ܒܪܗ. ܘܗܼܘ ܐܙܠ ܠܡܚܕ\n ܡܠܟܘܬܐ.܀܀ ܫܢܬ ܐܠܦܝܢ ܬܪ̈ܝܢ ܘܬܡ̈ܢܝܢ ܘܫ̈ܬܼ. ܐܬܩܛܠ ܓܠܒܐ ܘܐܬܢܘܢܼ ܘܐܡܠܟ ܐܣܦܣܝܢܣ. ܐܡܪ\n ܓܝ ܝܘܣܝܦܘܣ ܡܟܒܬܢܐ ܕܗܼܘ ܩܝܦܐܼ ܡܛܠ ܕܩܘܝ ܒܚܗܝܐ ܥܕܡܐ ܠܚܘܪܒܐ ܕܐܘܪܫܠܡ.܇ ܡܢ ܒܬܪ ܕܩܡ\n ܢܐܪܘܢ ܒܡܠܟܘܬܐ ܬܠܥܬܣܪ̈ܐ ܫ̈ܢܝܢ ܘܦܠܓܗܿ. ܘܒܬܪ ܓܠܒܐ ܘܐܬܢܘܢ ܫܢܬܐ ܘܦܠܓܗܿ. ܘܐܣܦܣܝܢܘܣ ܢܨܚ\n ܒܩܪܒܐ ܕܥܡ ܝܗ̈ܘܕܝܐܼ. ܒܗܿ ܒܝܗܘܕ ܐܩܝܡܗ ܚܝܠܐ ܕܪ̈ܗܘܡܝܐ ܕܐܝܬ ܗܘܐ ܬܡܢ. ܕܢܗܘܐ ܡܠܟܐ\n ܘܐܘܛܘܩܪܛܘܪ. ܘܡܚܕܗܿ ܐܓܥܠ ܩܪܒܐ ܕܥܡ ܝܗܘ̈ܕܝܐ ܠܛܛܘܣ ܒܪܗ. ܘܗܼܘ ܐܙܠ ܠܗ ܠܪܗܘܡܐ.܀ ܡܢ ܒܬܪ\n ܣܘܠܩܗ ܕܦܪܘܩܢ܆ ܥܡ ܡܪܚܘܬܗܘܢ ܕܝܗ̈ܘܕܝܐ ܕܠܘܬܗܼ ܢܟ̈ܠܐ ܣ̈ܓܝܐܐ ܥܠ ܫܠܝ̈ܚܐ ܐܨܛܢܥܘ.\n ܘܩܕܡܝܐܝܬ ܩܛܠܘ ܠܐܣܛܦܢܣ ܒܟ̈ܐܦܐ. ܘܬܘܒ ܡܢ ܒܬܪܗ ܦܣܩ ܠܪܝܫܗ ܕܒܪ ܙܒܕܝ ܝܥܩܘܒ. ܘܬܘܒ\n ܠܠܝܥܩܘܒ ܐܚܘܗܝ ܕܡܪܢ. ܘܠܫܪܟܐ ܕܝܢ ܕܫܠܝ̈ܚܐ ܦܘܪ̈ܣܐ ܣܓܝ̈ܐܐ ܐܬܦܪܣܘ ܠܗܘܢܼ. ܐܝܟ ܕܠܡܘܬܐ.\n ܘܪܕܦ ܐܢܘܢ ܡܢ ܐܪܥܐ ܕܝܗܘܕ. ܗܢܘܢ ܕܝܢ ܕܐܫܬܕܪ ܡܢ ܡܪܢ ܠܒܝܬ ܥܡ̈ܡܐ ܠܡܟܪܙܘ ܣܒܪܬܐ ܒܫܡܗ. ܐܦ\n ܥܡܐ ܕܝܢ ܕܥܕܬܐ ܕܒܐܘܪܫܠܡܼ. ܐܝܟ ܕܡܢ ܓܠܝܢܐ ܕܗܘܐ ܥܠ ܢܨܝ̈ܚܐ ܕܒܗܘܢ ܩܕܡ ܩܪܒܐ ܐܬܦܩܕ ܗܘܐ\n ܠܗܘܢ ܕܢܦܩܘܢ ܡܢܗܿ ܡܢ ܡܕܝܢܬܐ. ܘܢܐܙܠܘܢ ܘܢܥܡܪܘܢ ܒܥܒܪܐ ܒܡܕܝܢܬܐܕܡܬܩܪܝܐ ܦܠܠܐ. ܟܘܠܗܘܢ\n ܐܝܠܝܢ ܕܐܝܬ ܗܘܐ ܒܐܘܪܫܠܡ ܕܡܗܝܡܢܝܢ ܒܫܡܝܚܐ. ܐܝܟ ܕܢܓܡܪܘܢ ܡܢܗܿ ܐܢ̈ܫܐ. ܘܗܝܕܝܢ ܢܐܬܐ\n ܥܠܝܗܿ ܕܝܢܐ ܕܬܒܥܬܐ ܡܢ ܐܠܗܐܼ. ܥܠܝܗܿ ܥܠ ܡܕܝܢܬ ܡܠܟܘܬܐ ܕܝܗ̈ܘܕܝܐ: ܘܥܠ\n ܟܠܗܿ ܐܪܥܐ ܕܝܗܘܕ: ܥܠ ܡܕܡ ܕܐܡܪܚ ܥܠ ܡܫܝܚܐ ܘܫܠܝ̈ܚܘܗܝ. ܐܝܟܢܐ ܕܢܟܦܪܝܗܿ ܠܟܠܗܿ ܫܪܒܬܐ\n ܕܪ̈ܫܝܥܐ ܡܢ ܗܿܘ ܐܬܪܐ. ܕܐܝܠܝܢ ܕܝܢ ܒܝ̈ܫܬܐ ܓܕܫ [ܠܟܠܗ ܥܡܐ ܒܟܠ] ܐܬܪ. ܘܕܐܝܟܢܐ ܥܡܘܪ̈ܐ\n ܕܝܗܘܕ ܒܫܢ̈ܕܐ ܒܝ̈ܫܐ ܝܬܝܪܐܝܬ ܐܫܬܢܩܘ. ܘܕܟܡܐ ܪ̈ܒܘܬܐ ܐܟܚܕܐ ܒܣܝܦܐ ܘܒܟܦܢܐ ܘܒܛܘܪ̈ܦܐ\n ܣܓܝ̈ܐܐ ܕܡܘܬܐ ܢܦܠܘ. ܘܫܒܝܐ ܕܗܘܐ ܠܡܕܝ̈ܬܐ ܣܓܝ̈ܐܬܐ ܕܝܗܘܕ. ܘܐܦ ܐܝܠܝܢ ܒܝ̈ܫܬܐ ܚܣܝ̈ܢܬܐ\n ܚܙܘ ܒܗܿ ܒܐܘܪܫܠܡ: ܐܝܠܝܢ ܥܪܩܘ ܗܘܘ ܠܡܬܓܘܣܘ ܒܗܿ. ܐܝܟ ܕܠܡܕܝܢܬܐܚܣܝܢܬܐ. ܘܐܣܟ̈ܝܡܘܗܝ ܕܟܠܗ\n ܩܪܒܐ. ܘܟܠ ܕܓܕܫ ܒܗ ܒܡ̈ܢܘܢ ܡܢ̈ܘܢ. ܘܕܐܝܟܢܐ ܩܡܬܼ ܒܚܪܬܐ ܐܬܿܐ ܕܛܢܦܘܬܐ ܕܚܘܪܒܐܼ. ܐܝܟ\n ܕܐܡܝܪ ܒܢܒܝܐܼ ܥܠ ܗܿܘ ܗܝܟܠܐ ܡܫܡܗܐ ܕܐܝܬܘܗܝ ܗܘܐ ܡܢ ܩܕܝܡ ܕܐܠܗܐ. ܕܐܝܟܢܐ ܐܬܚܒܠ ܡܠܝܐܝܬ\n ܒܢܘܪܐ. ܐܝܢܐ ܕܨܒܐ ܕܢܐܠܦ ܚܬܝܬܐܝܬ ܡܢ ܬܫܥܝܬܐ ܕܝܘܣܝܦܘܣ ܕܐܟܬܒ ܡܨܐ ܕܢܐܠܦ. ܕܐܝܢܐ ܕܝܢ\n ܡܚܘܐ ܗܼܘ ܗܢܐ ܝܘܣܦܘܣ ܕܐܬܟܢܫܘ ܗܘܘ ܡܢ ܟܠܗܿ ܝܗܘܕ ܒܝܘ̈ܡܬܗ ܕܥܐܕܐ ܕܦܣܟܐ. ܘܐܦܟ ܕܒܝܬ\n ܐܣܝܪ̈ܐ ܥܠܘ ܘܐܬܚܒܫܘ ܒܐܘܪܫܠܡ. ܐܝܟ ܬܠܬܡܐܐ ܪ̈ܒܘܬܢ ܢܦ̈ܫܬܐ. ܘܿܠܐ ܠܢ ܕܢܘܕܥ. ܙܕܩ ܗܘܐ ܓܝܪ\n ܕܒܗܢܘܢ ܝܘ̈ܡܬܐ ܕܟܕ ܟܢܝܫܝܢ ܗܘܘ ܐܡܪܚ ܥܠ ܦܪܘܩܐܼ. ܘܥܒܕ ܛܒ̈ܬܐ ܕܟܠ ܡܫܝܚܐ ܒܪܗ ܕܐܠܗܐܼ.\n ܕܒܗܘܢ ܢܬܚܒܫܘܢ ܐܝܟ ܕܒܒܝܬ ܐܣܝܪ̈ܐ. ܘܢܩܒܠܘܢ ܐܒܕܢܐ ܡܢ ܕܝܢܗ ܟܐܢܐ ܕܐܠܗܐ.܀ ܬܘܒ ܥܠ ܟܦܢܐ\n ܕܐܚܕ ܗܘܐ ܐܢܘܢ ܠܝܗ̈ܘܕܝܐܼ ܒܣܝܦܐ ܘܒܐ̈ܣܟܝܡܐ ܐܚܪ̈ܢܐ. ܘܐܡܪ ܒܠܚܘܕ ܥܠ\n ܐܘ̈ܠܨܢܐ ܡܪ̈ܝܪܐ ܕܐܕܪܟ ܐܢܘܢ ܒܟܦܢܐ. ܕܐܦܢ ܒܩܠܝܠ ܐܝܠܝܢ ܕܩܪܝܢ ܒܗܢܐ ܟܬܒܐܼ. ܢܗܘܘܢ ܝܕܥܝܢ\n ܕܡܣܡ ܒܪܝܫܐ ܕܡܪܚܘܬܗܘܢ ܕܥܠ ܡܫܝܚܐ ܒܥܓܠ ܐܕܪܟ ܐܢܘܢ ܡܢ ܐܠܗܐ. ܣܒ ܠܟ ܗܟܝܠ ܬܫܥܝܬܐ ܕܚ̈ܡܫ\n ܕܝܘܣܦܘܣ. ܘܩܪܝ ܕܡܢܐ ܓܕܫ ܠܗܘܢ ܒܗܿܘ ܙܒܢܐ: ܟܕ ܐܡܪ ܗܟܢܐ. ܕܐܝܠܝܢ ܠܡ ܕܐܼܝܬ ܗܘܐ ܠܗܘܢ\n (ܩܢܝܢܐ:) ܕܢܦܘܫ ܐܘ ܕܢܐܒܕ ܫܘܐ ܗܘܐ ܠܗܘܢ. ܒܥܠܬܐ ܓܝܪ ܕܡܪܟܒܝܢ ܗܘܘ ܠܐܢܫ. ܕܐܝܟ ܕܠܪ̈ܘܡܝܐ\n ܒܥܐ ܕܢܫܠܡ. ܐܒܕ ܗܘܐܿ. ܡܛܠ ܩܢܝܢܗ. ܘܥܡܗ ܥܡ ܟܦܢܐ ܐܦ ܡܪܚܘܬܗܘܢ ܕܫ̈ܓܘܫܐ ܥܫܝܢܐ ܗܘܬ.\n ܘܟܠܝܘܡ ܬܪ̈ܬܝܗܝܢ ܗܠܝܢ ܒܝ̈ܫܬܐ ܡܬܓܘܙܠܢܢ ܗܘ̈ܝ. ܚܗܛܐ ܕܝܢ ܒܓܠܝܐ ܐܦܠܐ ܒܕܘܟ ܡܬܚܙܝܢ ܗ̈ܘܝ.\n ܫܘܪܝܢ ܗܘܘ ܘܥܐܠܝܢ ܘܡܒܨܝܢ ܒ̈ܬܐ. ܘܐܢ ܗܼܘ ܕܡܫܟܚܝܢ ܗܘܘ ܡܕܡ ܥܠ ܐܢܗܫܝܢ ܘܟܦܪܝܢ ܡܚܝܢ ܗܘܘ\n ܠܗܘܢ. ܘܐܠܐ ܡܫܟܚܝܢ ܗܘܘܼ ܐܝܟ ܕܠܐܢ̈ܫܐ ܕܡܢ ܐܘܠܨܢܐ ܛܫܝܘ ܡܫܢܝܩܝܢ ܗܘܘ ܠܗܘܢ. ܬܚܘܝܬܐ ܕܝܢ\n ܕܐܢ ܐܝܬ ܗܘܐ ܠܐܢ̈ܫܐ ܡܕܡ ܐܘ ܠܐ. ܚܙܬܐ ܕܦܓܪ̈ܝܗܘܢ ܕܕ̈ܘܝܐ ܐܝܬܝܗܿ ܗܘܼܬ. ܘܐܝܠܝܢ ܡܢܗܘܢ\n ܕܡܩܝܡܝܢ ܗܘܘ ܦܓܪ̈ܝܗܘܢ܆ ܡܣܬܒܪܝܢ ܗܘܘ ܕܣܝܒܪܬܐ ܡܕܡ ܡܫܪܬܚܐ ܗܘܬ ܠܗܘܢ. ܕܢܩܛܠܘܢ ܕܝܢ\n ܠܐܝܠܝܢ ܕܠܟܦܢܗܘܢ ܩܪܝܒܝܢ ܗܘܘ ܠܡܡܬ. ܗܕܐ ܕܠܐ ܡܚܫܒܬܐ ܐܝܬܝܗܿ ܗܘܬ. ܣܓܝ̈ܐܐ ܕܝܢ ܩܢܝܢܗܘܢ\n ܒܛܘܫܝܐ ܡܚܠܦܝܢ ܗܘܘ ܒܚܕ ܟܝܠܐܼ ܕܚ̈ܛܐܼ. ܐܢ ܥܬܝܪ̈ܐ ܐܝܬܝܗܘܢ ܗܘܘ. ܘܐܢ ܡܣܟܝܢܢܿ ܒܣܥܪܗܐ.\n ܘܡܛܫܝܢ ܗܘܘ ܢܦܫܗܘܢ ܒܒ̈ܬܐ ܓܘܗܝܐ. ܘܐܝܬ ܡܢܗܘܢ ܕܡܢ ܨܪܝܟܘܬܐ ܣܓܝܐܬܐ. ܐܝܟ ܕܐܝܬܝܗܢ ܚ̈ܛܐ\n ܐܟܠܝܢ ܗܘܘ ܠܗܝܢ. ܟܕ ܠܐܛܚܝ̈ܢܢ. ܐܝܬ ܕܝܢ ܕܐܦܝܢ ܗܘܘ ܐܝܟ ܕܐܢܢܩܐ ܦܩܕܐ ܗܘܬ. ܘܦܬܘܪܐ ܠܓܡܪ ܒܕܘܟ ܠܐ ܬܩܢ ܗܘܐ. ܘܡܢܗܿ ܡܢ ܢܘܪܐ ܚܛܦܝܢ ܗܘܘ ܘܐܟܠܝܢ ܠܗܿ ܠܣܝܒܪܬܐ\n ܟܕ ܠܐ ܒܫܝܠܐ. ܕܚܫܐ ܕܝܢ ܐܝܬܝܗܿ ܗܘܬ ܗܿܝ ܡܟܘܠܬܐ. ܘܠܕܡ̈ܥܐ ܫܘܝܐ ܗܘܬ ܗܼܝ ܚܙܬܐ. ܕܐܝܠܝܢ\n ܕܚܝܠܬܢܝܢ ܡܢ ܚܒܪܗܝܗܘܢ ܡܚܛܦܝܢ ܗܘܘ ܠܗܿ. ܘܐܝܠܝܢ ܕܟܪ̈ܝܗܝܢ ܥܘܝܢ ܗܘܘ. ܠܟܠ ܚܫܝܢ ܚܣܢ\n ܐܘܠܨܢܗ ܕܟܦܢܐ. ܘܡܕܡ ܕܡܘܒܕ ܕܠܐ ܒܗܬܬܐ ܐܟܘܬܗ ܠܝܬ. ܨܒ̈ܘܬܐ ܓܝܪ ܕܒܓܒܐ ܐܚܪܢܐ ܫ̈ܘܝܢ\n ܠܬܚܡܨܬܐ ܒܗ ܓܝܪ ܕܝܠܗ ܡܬܫ̈ܝܛܢ. ܢܗܫܐ ܡܢ ܓܒܪ̈ܝܗܝܢ. ܘܛܗܠܝܐ ܡܢ ܐܒ̈ܗܝܗܘܢ. ܘܕܫܦܠܐ ܡܢ\n ܟܠܗܝܢܼ ܐܡܗ̈ܬܗܘܢ ܕܝ̈ܠܘܕܐ ܡܢ ܦܘ̈ܡܝܗܘܢ ܚܛܦܢ ܗܘ̈ܝ ܠܗܿ ܠܡܟܘܠܬܐ. ܘܟܕ ܪ̈ܚܘܡܝܗܝܢ\n ܒܐܝܕܗܝܗܝܢ ܚܿܡܝܢ ܗܘܘ. ܠܐ ܚܝܣܢ ܗܘ̈ܝ ܕܢܣܒܢ ܢܘ̈ܛܦܬܐ ܕܚܝ̈ܝܗܘܢ. ܘܟܕ ܗܟܢܐ ܐܟܿܠܝܢ ܗܘܘ.\n ܠܡܛܫܝܘ ܠܐ ܡܫܟܚܝܢ ܗܘܘ. ܒܟܘܠ ܕܘܟ ܡܛܝܢ ܗܘܘ ܗܿܢܘܢ ܫ̈ܓܘܫܐ. ܘܡܕܪܟܝܢ ܗܘܘ ܠܗ ܠܗܿܘ ܡܕܡ\n ܕܚܛܦܝܢ ܗܘܘ. ܐܡܬܝ ܓܝܪ ܕܚܙܝܢ ܗܘܘ ܒܕܘܟ ܬܪܥܐ ܕܐܚܝܕ. ܐܬܿܐ ܗܘܬ ܗܕܐܼ ܕܐܝܠܝܢ ܕܐܝܬ ܠܓܘ\n ܡܢܗܼ ܕܡܕܡ ܡܟܠܘܬܐ ܐܟܠܝܢ ܗܘܘ. ܘܡܚܕܗܿ ܡܬܒܪܝܢ ܗܘܘ ܠܗܘܢ ܠܬܪ̈ܥܐ. ܘܫܘܪܝܢ ܗܘܘ ܘܥܠܝܢ ܘܡܢ\n ܓܓܪܬܗܘܢܼ. ܚܒܨܝܢ ܗܘܘ ܘܡܦܩܝܢ ܠܗܿ. ܒܠܥܝܢ ܗܘܘ ܕܝܢ ܣ̈ܒܐ ܥܠ ܕܡܚܡܣܢܝܢ ܗܘܘ ܒܗܿ ܒܣܝܒܪܬܐ.\n ܘܡܢܬܫ ܗܘܐ ܣܥܪܐ ܕܢ̈ܫܐ ܕܡܛܫܝܢ ܗܘ̈ܝ ܡܕܡ ܕܡܟܘܠܬܐ. ܘܠܝܬ ܗܘܐ ܪ̈ܚܡܐ ܥܠ ܣܝ̈ܒܬܐ ܘܥܠ\n ܝ̈ܠܘܕܐ. ܠܝ̈ܠܘܕܐ ܓܝܪ ܫܩܠܝܢ ܗܘܘ ܠܗܘܢ. ܘܒܗܿ ܒܡܟܘܠܬܐ ܬܠܝܢ ܗܘܘ ܠܗܘܢܼ ܘܫܩܦܝܢ ܥܠ ܐܪܥܐ.\n ܐܝܠܝܢ ܕܝܢ ܕܩܕܡ ܕܢܥܠܘܢܼ ܩܕܡܝܢ ܗܘܘ ܘܐܟܠܝܢ ܠܗܿ ܠܡܟܘܠܬܐ. ܥܠ ܕܠܐ ܐܕܪܟ ܐܢܘܢ. ܐܝܟ ܐܢܗܫܐ\n ܕܡܬܛܠܡܘ ܐܬܛܠܡܘ ܡܬܡܪܡܪܝܢ ܗܘܘ. ܘܡܬܦܪܣܝܢ ܗܘܘ ܕܢܫܟܚܘܢ ܙܢ̈ܝܐ ܒ̈ܝܫܐ\n ܕܫ̈ܢܕܐ ܠܒܨܬܐ ܕܣܝܒܪܬܐ. ܟ̈ܘܫܢܐ ܓܝܪ ܣܟܪܝܢ ܗܘܘ ܒܪ̈ܚܡܝܗܘܢ ܕܡܫ̈ܢܩܐܼ ܘܫ̈ܒܛܐ ܚܪ̈ܝܦܐ ܡܚܝܢ\n ܗܘܘ ܒܡ̈ܬܒܝܗܘܢ. ܕܙܘܥܐ ܗܘܐ ܕܝܢ ܐܦ ܠܡܫܡܥܬܐ ܡܕܡ ܕܣܒܠ ܗܘܐ ܐܢܫ ܒܡܘܕܝܢܘܬܐ ܕܚܕܐ ܓܪܝܨܬܐ\n ܘܥܠ ܡܠܐ ܟܦܐ ܩܡܚܐ ܕܣܥܪ̈ܐ. ܡܫܢ̈ܩܢܝܗܘܢ ܐܦܠܐ ܡܟܦܢ ܟܦܢܝܢ ܗܘܘ. ܒܨܝܪܐ ܗܘܬ ܕܝܢ ܗܕܐ\n ܩܫܝܘܬܐ ܒܥܝ̈ܢܝܗܘܢ ܕܒܐܢܢܩܐ ܢܚܛܦܘܢ ܗܘܘ. ܡܬܕܪܫܝܢ ܗܘܘ ܒܗܿ ܒܩܫܝܘܬܐ. ܘܙܘܕ̈ܐ ܡܩܕܡܝܢ ܗܘܘ\n ܡܬܩܢܝܢ ܠܗܘܢ ܠܝܘ̈ܡܬܐ ܕܡܢ ܒܬܪܟܝܢ. ܠܐܝܠܝܢ ܕܝܢ ܕܪܫܦܝܢ ܘܢܦܩܝܢ ܠܡܛܪܬܐ ܕܪ̈ܗܘܡܝܐ ܒܠܠܝܐ.\n ܕܢܠܩܛܘܢ ܝܘܪܩܐ ܕܕܒܪܐ ܘܥܣܒܐ. ܐܪܥܝܢ ܗܘܘ ܠܗܘܢ܇ ܘܡܐ ܕܗܐ ܣܒܪܘ ܕܐܡܕܘ ܡܢ ܒܥܠܕܒ̈ܒܝܗܘܢ\n ܚܛܦܝܢ ܗܘܘ ܡܢܗܘܢ ܗܧܘ ܡܕܡ ܕܐܝܬܝܘ. ܘܟܡܐ ܙܒ̈ܢܝܢ ܡܬܟܫܦܝܢ ܗܘܘ ܠܗܘܢ. ܟܕ ܡܘܡܝܢ ܠܗܘܢ.\n ܒܗܿܘ ܫܡܐ ܕܚܝܠܐ ܕܐܠܗܐ. ܕܢܬܠܘܢ ܠܗܘܢ ܡܢܬܐ ܩܠܝܠ ܡܢ ܗܿܘ ܡܕܡ ܕܐܬܛܪܦܘ ܘܐܬܐܠܨܘ ܘܐܝܬܝܘ.\n ܘܡܕܡ ܡܢܗ ܠܐ ܝܗܒܝܢ ܗܘܘ ܠܗܘܢ. ܚܒܝܒܐ ܗܘܬ ܠܗܘܢ ܕܝܢ ܗܕܐ ܕܡܐܒܕ ܠܐ ܢܐܒܕܘܢ ܥܡ\n ܬܚܠܘܨܝܗܘܢ.܀ ܘܒܬܪ ܩܠܝܠ ܡܘܣܦ ܘܐܡܪ. ܕܠܝ̈ܗܘܕܝܐ ܠܡ ܥܡܗܿ ܥܡ ܡܦܩܬܗܘܢ ܐܬܦܣܩ ܗܘܐ ܣܒܪܐ\n ܕܚܝ̈ܝܗܘܢ. ܘܟܕ ܚܣܝܢ ܗܘܐ ܟܦܢܐ ܒܟܠ ܒ̈ܬܝܢ ܘܒܟܠ ܫܪ̈ܒܢ ܘܪܥܐ ܗܘܐ ܠܗ ܠܥܡܐ. ܐܓܪ̈ܐ ܓܝܪ\n ܡܠܝܢ ܗܘܘ ܢ̈ܫܐ ܘܛܗܠܝܐ ܕܡܫܪܝܢ ܘܫܕܝܢ. ܘܒܪ̈ܝܬܐ ܣܒ̈ܐ ܡܝ̈ܬܐ. ܛܠܝ̈ܐ ܕܝܢ ܘܥܠܝ̈ܡܬܐ ܢܝܕܝܢ\n ܗܘܘ. ܘܐܝܟ ܨܠܡ̈ܐ ܒܫܘ̈ܩܐ ܡܬܟܪܟܝܢ ܗܘܘ ܘܢܦܠܝܢ ܐܝܟܐ ܕܡܕܪܟ ܗܘܐ ܠܗ ܠܚܕ ܡܢܗܘܢ ܚܫܐ.\n ܕܢܩܒܪܘܢ ܗܘܘ ܕܝܢ ܠܚܒ̈ܝܒܝܗܘܢ ܠܐ ܡܫܟܚܝܢ ܗܘܘ ܐܝܠܝܢ ܕܡܫܢܩܝܢ ܗܘܘ. ܘܐܝܢܐ \n ܕܡܚܡܣܢ ܗܘܐܼ ܡܡܢ ܗܘܐ ܡܛܠ ܣܘܓܐܐ ܕܡ̈ܝܬܐ. ܘܕܡܢܐ ܓܕܫ ܠܗ ܕܝܠܗ ܠܐ ܝܕܥ ܗܘܐ. ܣ̈ܓܝܐܐ ܓܝܪ\n ܡܢܗܘܢ ܕܠܥܠ ܡܢܗܘܢ ܕܗܢܘܢ ܕܩܒܝܪܝܢ ܢܦܠܝܢ ܗܘܘ ܘܡܝܬܝܢ. ܣ̈ܓܝܐܐ ܕܝܢ ܕܥܕܠܐ ܢܡܛܘܢ ܠܩܒܪ̈ܐ\n ܡܝܬܝܢ ܗܘܘ. ܘܒܗܠܝܢ ܐܘ̈ܠܨܢܐ ܡܪ̈ܝܪܐ ܐܠܝܐ ܘܒܟܝܐ ܠܝܬ ܗܘܐ. ܟܦܢܐ ܓܝܪ ܠܟܠܗܘܢ ܚܫ̈ܐ ܚܣܢ\n ܗܘܐ. ܘܒܥܝ̈ܢܐ ܢܓܝ̈ܒܬܐ ܡܫ̈ܢܩܝ ܠܡܘܬܐ. ܒܗܘܢ ܕܩܕܡܝܢ ܠܗܘܢ ܠܡܡܬ ܚܝܪܝܢ ܗܘܘ. ܫܬܩܐ ܕܝܢ\n ܥܡܝܩܐ ܕܩܕܡܝܢ ܠܗܘܢ ܠܡܡܬ ܚܝܪܝܢ ܗܘܘ. ܫܬܩܐ ܕܝܢ ܥܡܝܩܐ ܚܕܝܪ ܗܘܐ ܠܗܿ ܠܡܕܝܢܬܼܐ ܘܠܠܝܐ\n ܕܡܠܼܐ ܡܘܬܐ. ܘܡܢ ܟܠܗܝܢ ܗܠܝܢ ܠܣ̈ܛܝܐ ܒܝܫܝܢ ܗܘܘ. ܡܚܠܨܝܢ ܗܘܘ ܓܝܪ ܠܡ̈ܝܬܐ ܒܒ̈ܬܝܗܘܢ.\n ܘܬܟܫܝܬܐ ܕܦܓܪ̈ܝܗܘܢ ܡܫܠܚܝܢ ܗܘܘ. ܘܟܕ ܓܚܟܝܢ ܡܢ ܬܡܢ ܢܦܩܝܢ ܗܘܘ. ܘܒܩܝܢ ܗܘܘ ܠܚܪܘܦܐ\n ܕܣܝ̈ܦܝܗܘܢ ܒܓܦܪ̈ܐ ܡܝ̈ܬܐ. ܘܐܦ ܒܗܢܘܢ ܕܫܕܝܢ ܘܥܕܟܝܠ ܚܝܿܝܢ ܡܥܒܪܝܢ ܗܘܘ ܠܗܘܢ. ܠܐܝܠܝܢ\n ܕܡܬܟܫܦܝܢ ܗܘܘ ܕܢܘܫܛܘܢ ܝܡܝܢܐ ܘܣܝܦܐ ܕܢܓܗܘܢ ܡܢ ܟܦܢܐ. ܡܗܡܝܢ ܗܘܘ ܡܢܗܘܢ ܒܫܘܒܗܪܐ. ܘܗܢܘܢ\n ܕܝܢ ܕܡܝܿܬܝܢ ܗܘܘ ܟܠܚܕ ܚܕ ܡܢܗܘܢ ܚܝܪܗ ܒܗܝܠܟܐ ܡܨܕ ܗܘܐ ܕܫܒܩ ܗܘܐ ܠܗܘܢ ܠܫ̈ܓܘܫܐ ܟܕ\n ܚܝܿܝܢ. ܗܢܘܢ ܕܝܢ ܒܩܕܡܐ ܡܢ ܒܝܬ ܓܙܐ ܕܓܘܐ ܕܢܬܩܒܪܘܢ ܡܝ̈ܬܐ ܦܩܕܝܢ ܗܘܘ. ܡܛ ܠܕܠܐ ܡܣܝܒܪܝܢ\n ܗܘܘ ܪܝܚܐ ܒܝܫܐ. ܟܕ ܕܝܢ ܠܡܩܒܪ ܠܐ ܣܦܝܢ ܗܘܘܼ ܡܢ ܫܘܪܐ ܒܢ̈ܚܠܐ ܫܕܝܢ ܗܘܘ ܠܗܘܢ. ܛܛܘܣ ܕܝܢ\n ܟܕ ܥܒܪ ܗܘܐ ܥܠ ܢܚ̈ܠܐ ܗܢܘܢ. ܘܚܙܐ ܗܘܐ ܕܡܠܝܢ ܡܝ̈ܬܐ. ܘܪܗܠܐ ܕܪܕܐ ܡܢ ܦܓܪ̈ܐ. ܐܬܬܢܚ ܘܐܪܝܡ\n ܐܝܕ̈ܘܗܝ ܠܥܠ ܘܩܪܐ ܣܗܕܐ ܠܐܠܗܐ: ܕܗܢܐ ܠܡ ܣܘܥܪܢܐ ܠܐ ܗܘܐ ܡܢ ܕܝܠܝ.܀ ܘܡܢ ܕܐܡܪ ܩܠܝܠ\n ܝܘܣܝܦܣܼ ܐܘܣܦ: ܠܐ ܠܡ ܡܬܟܠܐ ܐܢܐ ܠܡܐܡܪ ܗܿܘ ܡܕܡ ܕܟܐܒܐ ܦܩܕ ܠܝ ܕܐܡܪܝܘܗܝ. ܣܒܪ ܐܢܐ ܕܝܢ\n ܕܐܠܘ ܪ̈ܗܘܡܝܐ ܐܫܬܚܘܚܪܘ ܗܘܘ ܕܢܐܬܘܢ ܥܠ ܗܠܝܢ ܡܪ̈ܚܐ. ܐܘ ܒܗܘܬܐ ܡܬܠܥܐ ܗܘܬ. ܐܘ ܒܛܘܦܢܐ\n ܐܒܕܐ ܗܘܬ ܗܿܝ ܡܕܝܢܬܐ. ܐܘ ܢܘܪܐ ܣܕܘܡܝܬܐ ܡܫܬܕܪܐ ܗܘܬ ܥܠܝܗܿ. ܝܬܝܪ ܓܝܪ ܡܢ\n ܗܢܘܢ ܕܚܫܘ ܒܗܠܝܢ. ܣܝܒܪ ܐܠܗܐ ܠܗܕܐ ܫܪܒܬܐ. ܕܐܝܬܝܗܿ ܕܠܐ ܐܠܗܐ. ܒܡܪܚܘܬܗܘܢ ܓܝܪ ܕܗܠܝܢ. ܐܦ\n ܟܠܗ ܥܡܐ ܐܒܕܘ ܥܡܗܘܢ.܀ ܘܬܘܒ ܒܣܦܪܐ ܕܫܬܐܼ ܗܟܢܐ ܐܟܬܒ. ܕܐܝܠܝܢ ܕܡܢ ܟܦܢܐ ܡܬܚܒܠܝܢ ܗܘܘ\n ܒܡܕܝܢܼܬܐ ܢܦܠܝܢ ܗܘܘܥܡܐ ܣܓܝܐܐ ܕܠܐ ܡܢܝܢ. ܘܚܫܝ̈ܗܘܢ ܕܝܢ ܕܢܬܬܢܘܢ ܠܐ ܡܫܝܟܚܐ. ܒܟܠ ܒܝܬܐ\n ܓܝܪ ܐܝܟܐ ܕܡܬܚܙܝܐ ܐܦܢ ܛܠܢܝܬܐ ܕܣܝܒܪܬܐ. ܩܪܒܐ ܗܘܐ ܗܘܐ. ܟܕ ܚܕ ܥܠ ܚܕ ܐܬܝܢ ܗܘܘ ܚܒܝ̈ܒܐ.\n ܘܚܛܦܝܢ ܗܘܘ ܙ̈ܘܕܐ ܕ̈ܘܝܐ ܕܢܦܫܐ. ܠܐ ܕܝܢ ܡܬܗܝܡܢܝܢ ܗܘܘ ܒܗܿ ܒܨܪܝܟܘܬܐ. ܐܠܦܐ ܟܕ ܡܬܝܝܢ.\n ܐܠܐ ܐܦ ܠܗܿܢܘܢ ܕܡܝܬܝܢ ܗܘܘ ܡܒܨܝܢ ܗܘܘ ܠܗܘܢ ܗܿܢܘܢ ܠܣ̈ܛܝܐ. ܕܠܡܐ ܟܕ ܐܝܬ ܒܥܘܒܗ ܕܐܢܫ\n ܡܢܗܘܢ ܡܕܡܼ. ܐܕܪܟܗ ܡܘܬܐ. ܘܐܚܪ̈ܢܐ ܡܢ ܨܪܝܟܘܬܗܘܢ ܟܕ ܦܥܝܪܝܢ ܗܘܘ ܦܘܡܗܝܗܘܢܼ ܫܕܝܢ ܐܝܟ\n ܟܗܠܒܐ ܘܡܪܗܠܝܢ. ܘܫܒܪ̈ܐ ܡܬܟܪܟܝܢ ܗܘܘ ܘܛܥܝܢ ܥܠ ܬܪ̈ܥܐ. ܘܢܝܕܝܢ ܗܘܘ ܐܝܟ ܪ̈ܘܝܐ. ܘܡܢ\n ܐܘܠܨܢܐ ܕܚܕܝܪܐ ܗܘܐ ܗܠܘܢ. ܠܗܘܢ ܟܕ ܠܗܘܢ ܠܒ̈ܬܐ ܫܘܪܝܢ ܗܘܘ ܘܥܐܠܝܢ ܬܪ̈ܬܝܢ ܙܒ̈ܢܢ ܘܬ̈ܠܬ\n ܒܫܥܬܐ ܚܕܐ. ܐܢܢܩܐ ܕܝܢ ܟܠܡܕܡ ܡܝܬܝܐ ܗܘܬ ܠܡܟܘܠܬܐ. ܘܡܕܡ ܕܐܦܠܐ ܚܝ̈ܘܬܐ ܣܪ̈ܝܬܐ ܟܠܢ\n ܡܠܩܛܝܢ ܗܘܘ ܐܘܟܠܢ. ܐܦܠܐ ܓܝܪ ܡܢ ܥܪ̈ܩܐ ܕܐܣܪ ܚ̈ܨܐ ܘܕܣܝܡ ܪ̈ܓܠܐ ܠܚܪܬܐ ܐܬܟܠܝܘ ܗܘܘ.\n ܘܡܫ̈ܟܐ ܕܩܪܝܡܝܢ ܥܠ ܣܟܪ̈ܐ ܩܠܦܝܢ ܗܘܐ ܘܡܠܥܣܝܢ. ܡܟܘܠܬܐ ܗܘܬ ܓܝܪ ܩܫܬܐ ܐܦ ܕܥܡܝܪܐ ܥܬܝܩܐ.\n ܡܠܩܛܝܢ ܗܘܘ ܓܝܪ ܐܢ̈ܫܐ ܚܕ ܚܕ ܓܠܝܐ. ܘܡܙܒܢܝܢ ܡܬܩܠܐ ܙܥܘܪܐ ܒܐܪ̈ܒܥܐ ܐܣܪܗܝܢ. ܡܢܐܕܝܢ\n ܡܬܒܥܐ ܠܢ ܕܢܐܡܪ ܥܠ ܕܡܬܚܫܚܝܢ ܗܘܘ ܒܟܦܢ ܒܐܝܠܝܢ ܕܕܠܐ ܢܦܫܐ ܐܢܝܢ. ܐܝܬ ܠܝ\n ܓܝܪ ܕܐܚܘܐ ܥܒܕܐ ܕܐܟܘܬܗ ܠܐ ܗܘܐ ܒܬ ܝ̈ܘܢܝܐ. ܘܠܐ ܒܝܬ ܒܪ̈ܒܪܝܐ ܡܬܡܠܠ ܕܐܣܬܥܪ. ܕܙܘܥܬܐ ܗܼܘ\n ܕܝܢ ܕܢܬܡܠܠ. ܘܠܡܫܡܥܬܐ ܥܛܠ ܠܡܬܗܝܡܢܘ. ܕܠܐ ܕܝܢ ܐܣܬܒܪ ܕܡܢ ܢܦܫܝ ܡܥܠ ܐܢܐ ܬܕܡܘܪܬܐ ܚܕܬܐ\n ܠܒܢܝ̈ܢܫܐ. ܚܕܝܐܝܬ ܓܝܪ ܡܗܡܐ ܗܘܿܝܬ ܘܥܒܪ ܠܗܿ ܠܗܕܐ ܬܫܥܬܝܐ. ܐܠܘ ܠܐ ܕܐܝܬ ܗܘܐ ܠܝ ܣܗ̈ܕܐ\n ܕܠܐ ܡܢܝܢ. ܐܠܐ ܐܦ ܛܝܒܘܬܐ ܒܨܝܪܬܐ ܒܒ̈ܢܝ ܥܡܝ ܥܿܒܕ ܗܘܿܝܬ. ܕܐܗܡܐ ܡܢ ܡܠܬܐ ܕܗܿܘ ܡܕܡ\n ܕܒܥܒܿܕܐ ܐܫܬܡܫܘ.. ܐܢܬܬܐ ܚܕܐ ܡܢ ܗܿܢܘܢ ܕܥܡܪܝܢ ܗܘܘ ܒܥܒܪܐ ܕܝܘܪܕܢܢ. ܕܫܒܡܗܿ ܗܘܐ ܡܪܝܡ.\n ܒܪܬܗ ܕܠܥܙܪ. ܡܢ ܩܪܝܬܐ ܕܫܡܗܿ ܡܝܬ ܚܙܘܪ. ܕܡܬܬܪܓܡ ܒܝܬܐ ܕܙܘܦܐ. ܘܒܛܘܗܡܐ ܘܒܥܘܬܪܐ ܐܢܬܬܐ\n ܗܘܬ ܝܕܝܥܬܐ. ܥܪܩܬ ܕܝܢ ܥܡ ܣ̈ܓܝܐܐ ܡܬܓܘܣܘ ܒܐܘܪܫܠܡ. ܘܐܬܚܒܫܬ ܬܡܢ. ܩܢܝܢܗܿ ܕܝܢ ܕܗܕܐ ܗܿܘ\n ܕܐܝܬܝܬܼ ܥܡܗܿ ܡܢ ܥܒܪܗ ܕܝܘܪܕܢܢ ܠܡܕܝܢܬܐܼ. ܚܛܦܘܗܝ ܗܢܘܢ ܛܪ̈ܘܢܐ. ܘܫܪܟܐ ܕܝܢ ܕܦܫ ܠܗܿ ܡܢ\n ܡܐ̈ܢܐ ܕܬܫܡܫܬܐ ܘܣܝܒܪܬܐ ܘܡܕܡ ܐܢ ܡܫܬܟܚ ܗܘܐ ܠܗܿ. ܫܘܪܝܢ ܗܘܘ ܘܥܠܝܢ ܘܚܛܦܝܢ ܠܗܼ. ܗܿܢܘܢ\n ܠܒ̈ܝܫܝ ܙܝܢܐ. ܗܼܝ ܕܝܢ ܡܬܪܥܡܐ ܗܘܬ ܡܪܝܪܐܝܬ. ܘܙܒ̈ܢܝܢ ܣܓܝ̈ܐܢ ܡܨܚܝܐ ܗܘܬ ܘܠܝܛܐ ܠܗܘܢ\n ܕܬܓܪܐ ܐܢܘܢ ܒܗܿ ܠܡܩܛܠܗܿ. ܟܕ ܕܝܢ ܠܐ ܒܝܕ ܦܘܪܬܐ. ܘܠܐ ܡܪܚܡܘ ܡܪܚܡ ܗܘܐ ܚܕ ܡܢܗܘܢ ܘܩܛܠ\n ܠܗܿ. ܐܦ ܡܫܟܚܘ ܐܢ ܡܫܟܚܐ ܗܘܬ ܡܕܡ ܣܝܒܪܬܐ. ܠܐܚܪ̈ܢܐ ܗܘ ܥܡܠܐ ܗܘܬ. ܡܢ ܟܠ ܓܒ̈ܝܢ ܡܓܙܝܐ\n ܗܘܬ ܨܒܘܬܐ ܐܦ ܠܡܫܟܚܘ ܡܕܡ. ܟܦܢܐ ܕܝܢ ܐܫܬܠܛ ܗܘܐ ܒܪ̈ܚܡܐ ܘܒܡܘܚܐ. ܘܝܬܝܪ ܡܢ ܟܦܢܐܼ ܚܡܬܐ ܕܡܬܓܘܙܠܐ ܗܘܬ. ܗܝ ܕܝܢ ܗܕܐ ܐܢܬܬܐ ܡܠܟܐ ܡܢ ܓܙܡܐ ܘܡܢ ܐܢܢܩܐ ܢܣܒܬܼ\n ܗܘܬ. ܘܣܥܬ ܥܠ ܟܝܢܐ. ܘܠܒܪܗܿ ܕܐܝܬ ܗܘܐ ܠܗܿ ܕܝܢܩ ܚܠܒܐ. ܚܛܦܬܗ ܘܐܡܪܬܼ. ܝܠܘܕܐ ܕܘܝܐ ܒܩܪܒܐ\n ܘܒܟܦܢܐ ܘܐܦ ܒܫܘܓܘܫܐ ܠܡܢܘ ܐܛܪܟ. ܐܦܢ ܚܝܿܝܢ ܗܘܝܢ. ܥܒܕܘܬܐ ܗܝ ܕܪ̈ܗܘܡܝܐ. ܐܦ ܠܗܿ ܠܥܒܕܘܬܐ\n ܩܕܡ ܠܗܿ ܟܢܦܐ. ܘܡܢ ܬܪ̈ܬܝܗܝܢ ܡܪܝܪ̈ܝܢ ܗܠܝܢ ܠܣ̈ܛܝܐ. ܬܐ ܗܟܝܠܼ ܗܘܝ ܠܝ ܠܡܟܘܠܬܐܼ. ܘܐܦ\n ܠܗܘܢ ܠܫ̈ܓܘܫܐ ܠܫܢܝܘܬܐܼ ܘܠܟܠܗ ܥܠܡܐ ܡܬܠܐ. ܕܗܼܘ ܒܠܚܘܕܘܗܝ ܚܣܝܪܐ ܗܘܐ ܡܢ ܐܘܠܨܢܗܘܢ\n ܕܝܗܘ̈ܕܝܐ. ܘܟܕ ܗܠܝܢ ܐܡܪܬܼ ܩܛܠܬ ܠܒܪܗ. ܘܛܘܝܬܗ ܘܐܟܠܬ ܦܠܓܐܼ ܘܫܪܟܐ ܟܣܝܬ ܘܢܛܪܬ. ܘܡܚܕܗܿ\n ܐܕܪܟ ܫܓܘ̈ܫܐ ܠܪܝܚܐ ܕܗܢܐ ܣܘܥܪܢܐ ܕܣܘܝܒܐ. ܫܡܛܘ ܕܝܢ ܣܝ̈ܦܝܗܘܢ ܘܡܬܠܚܡܝܢ ܗܘܘ ܕܢܩܛܠܘܢܗܿ.\n ܐܠܐ ܡܚܘܝܐ ܗܘܬ ܠܗܘܢ ܗܿܘ ܡܕܡ ܕܛܝܒܬܼ. ܗܼܝ ܕܝܢ ܡܢ ܚܕܐ ܐܡܪܬ ܠܗܘܢ. ܕܐܦ ܡܢܬܐ ܛܒܬܐ ܢܿܛܪܬ\n ܠܟܘܢ. ܡܢ ܡܕܡ ܕܐܘܬܪܬ ܡܢ ܒܪܝ. ܘܓܠܬ ܘܚܘܝܬ ܐܢܘܢ. ܘܡܚܕܗܧ ܐܚܕܬ ܐܢܘܢ ܙܘܥܬܐ ܘܫܢܝܘ. ܘܝܒܫܘ\n ܡܢ ܚܙܬܐ. ܗܼܝ ܕܝܢ ܐܡܪܬ. ܕܗܢܐ ܒܪܐ ܗܘܐ ܕܝܠܝ ܚܒܝܒܐܼ ܘܣܘܪܥܢܐ ܕܝܠܝ ܗܼܘ. ܣܒܘ ܐܟܘܠ. ܐܦ\n ܐܢܐ ܐܿܟܠܬ. ܠܐ ܡܟܝܠ ܬܗܘܘܢ ܪܦܝܢ ܡܢ ܐܢܬܬܐܼ ܐܠܦܐ ܡܪܚܡܢܝܢ ܡܢ ܐܡܐ. ܐܢ ܕܝܢ ܐܢܬܘܢ ܟܐ̈ܢܐ\n ܐܢܬܘܢ. ܘܡܢ ܢܟܣܬܐ ܕܝܠܝ ܡܫܬܐܠܝܢ ܐܢܬܘܢ. ܐܢܐܿ ܥܕ ܗܫܐ ܐܟܠܬ. ܘܡܕܡ ܕܦܫ ܢܿܛܪܬ ܠܝ. ܡܢ ܒܬܪ\n ܗܠܝܢ. ܢܦܩܘ ܡܢ ܬܡܢ ܟܕ ܪܬܝܬܝܢ ܘܕܚܝܠܝܢ. ܘܠܡܚܣܢ ܐܦܢ ܗܕܐ ܣܝܒܪܬܐ ܫܒܩ ܠܗܿ ܠܗܝ ܐܢܬܐ.\n ܘܡܚܕܗܿ ܐܬܡܠܝܬܼ ܟܠܗܿ ܡܕܝܢܬܐ ܡܢ ܗܢܐ ܫܡܥܐ ܡܣܝܒܐ. ܘܟܠܢܫ ܩܕܡ ܥܝ̈ܢܘܗܝ ܣܐܡ ܗܘܐ ܠܗ ܠܗܢܐ\n ܟܐܒܐ. ܘܐܝܟ ܗܿܘ ܕܗܼܘ ܣܥܪܗ ܪܥܠ ܗܘܐ ܡܢܗ. ܚܦܝܛܘܬܗܘܢ ܕܡܫ̈ܢܩܝ ܒܟܦܢܐ ܗܕܐ ܗܘܬ ܠܡܡܬ.\n ܘܛܘܒܐ ܡܬܝܗܒ ܗܘܐ ܠܐܝܠܝܢ ܕܩܕܡ . ܥܕܠܐ ܢܫܡܥܘܢ ܘܢܚܙܘܢ ܕܐܝܟ ܗܠܝܢ\n ܒܝ̈ܫܬܐ.܀ ܬܘܒ ܥܠ ܡܕܡ ܡܕܡ ܕܩܕܡ ܐܡܪ ܘܐܬܢܒܝ ܡܫܝܚܐ. ܕܐܝܟ ܗܢ ܦܘܪܥܢܐ ܐܕܪܟ ܗܘܐ ܠܝ̈ܗܘܕܝܐ\n ܥܠ ܥܘܠܗܘܢ ܘܪܘܫܥܗܘܢ ܕܥܒܕ ܒܡܫܝܚܐ ܐܠܗܐ. ܙܕܩ ܗܘܐ ܕܢܦܚܡ ܠܗܠܝܢ ܢܒܝܘܬܗ ܕܦܪܘܩܢ. ܕܠܐ\n ܐܬܕܟܠܬܼ ܕܐܡܪ: ܕܘܝ ܠܒ̈ܛܢܬܐ ܘܠܐܝܠܝܢ ܕܡܝ̈ܢܩܢ ܒܗܢܘܢ ܝܘ̈ܡܬܐ. ܨܠܘ ܕܝܢܼ ܕܠܐ ܢܗܘܐ\n ܥܪܘܩܝܟܘܢ ܒܣܬܘܐ. ܘܠܐ ܒܫܒܬܐ. ܢܗܘܐ ܓܝܪ ܐܘܠܨܢܐ ܪܒܐ. ܕܠܐ ܗܘܐ ܐܟܘܬܗ ܡܢ ܘܝܡܐ ܕܗܘܼܐ\n ܥܠܡܐ. ܘܥܕܡܐ ܠܗܫܐ: ܐܦܠܐ ܢܗܘܐ.܀ ܥܠ ܚܘܫܒܢܐ ܕܐܝܠܝܢ ܕܐܒܕ ܒܟܦܢܐ ܘܒܡܘܬܢܐ ܘܒܣܝܦܐ ܘܒܫܒܝܐ\n ܬܘܒ ܐܬܕܒܪ. ܗܼܘ ܕܝܢ ܗܢܐ ܟܬܒܢܐ ܟܢܫܗ ܠܗܢܐ ܡܢܝܢܐ ܕܐܝܠܝܢ ܕܐܒܕܘ ܒܟܦܢܐ ܘܒܣܝܦܐ. ܘܐܡܪ\n ܕܗܘܼܐ ܡܐܐ ܘܥܣܪ̈ ܪ̈ܒܘܬܢ. ܗܢܘ ܕܝܢ ܐܠܦܐ ܕܐܠܦ̈ܝܐ ܘܡܐܐ ܐ̈ܠܦܝܢ. ܫܪܟܐ ܕܝܢ ܕܗܢܘܢ ܠܣ̈ܛܝܐ\n ܘܫ̈ܓܘܫܐ ܡܢ ܒܬܪ ܚܘܪܒܗܿ ܐܬܩܛܠܘ. ܟܕ ܗܢܘܢ ܡܚܘܝܢ ܗܘܘ ܠܚܕ̈ܕܐ. ܐܝܠܝܢ ܕܝܢ ܕܛܠܝܢ ܗܘܘ. ܘܐܦ\n ܪܡܝܢ ܒܩܘ̈ܡܬܗܘܢ. ܘܡܝܬܪܝܢ ܗܘܘ ܒܚܙܬܐ. ܐܬܢܛܪܘ ܕܢܗܘܘܢ ܠܚܙܘ̈ܢܐ. ܫܪܟܐ ܕܝܢ ܕܥܡܐ ܡܢ ܒܪ\n ܫܒܥܣܪ̈ܐ ܫܢ̈ܝܢ ܘܠܥܠܼ. ܐܬܐܣܪܘ ܘܐܫܬܕܪܘ ܠܡܨܪܝܢ ܠܦܘܠܚܢܐ. ܣܓܗܝܐܐ ܕܝܢ ܐܬܦܠܓܘ ܠܐܬܪ̈ܘܬܐ\n ܕܢܐܒܕܘܢ ܒܚ̈ܙܘܢܐ ܘܒܣܝ̈ܦܐ ܘܒܚܝ̈ܘܬܐ. ܘܐܠܝܠܝܢ ܕܐܝܬܝܗܘܢ ܡܢ ܒܪ ܫܒܥܣܪ̈ܐ ܫ̈ܢܝܢ ܘܠܬܚܬܼ.\n ܐܫܬܒܝܘ ܘܐܙܕܒܢܘ. ܕܗܘܿܝܢ ܗܘܘ ܒܡܢܝܢܐ ܬܫ̈ܥܝܢ ܐܠܦ̈ܝܢ. ܗܠܝܢ ܗܟܢܐ ܐܫܬܡܫܘ ܒܫܢܬ ܬܪ̈ܬܝܢ\n ܕܐܣܦܣܝܢܘܣ. ܕܐܝܬܝܗܿ ܫܢܬ .ܒ. ܐܠܦܝܢ ܕܘܬܡ̈ܢܝܢ ܘܫܒ̈ܥ ܠܐܒܪܗܡ. ܕܐܝܟ ܡܩܕܡܘܬ ܝܕܥܬܗ ܕܦܪܘܩܢ\n ܡܪܢ ܝܘܫܥ ܡܫܝܚܐ. ܗܿܘ ܕܒܚܝܠܐ ܪܒܐ ܕܐܠܗܘܬܗ ܕܩܡ ܚܙܐ ܘܐܢܒܝ ܐܝܠܝܢ ܕܥܬܝܕ̈ܢ ܗܘ̈ܝ ܠܡܗܘܐ\n ܐܟܡܐ ܕܗܘ̈ܝ. ܘܒܟܐ ܥܠܝܗܿ ܥܠ ܡܕܝܢܬܐ ܐܝܟ ܕܟܬܝܒ ܒܐܘܢܓܠܝܘܢ ܩܕܝܫܐ ܘܐܡܪ܆\n ܕܐܡܪ ܗܘܐ ܠܗܿ ܠܐܘܪܫܠܡ ܗܟܢܐ. ܐܠܘ ܠܡ ܝܕܝܥܬܝ ܝܘܡܐ ܕܫܠܡܟܝ. ܐܠܐ ܐܬܟܣܝ ܠܗ ܡܢ ܥܝܢܝ̈ܟܝ.\n ܢܐܬܘܢ ܠܟܝ ܝܘ̈ܡܬܐ ܕܢܚܕܪܘܢܟܝ ܒܥܠܕ̈ܒܒܝܟܝ ܘܢܐܠܨܘܢܟܝ ܡܢ ܟܠ ܣܛܪ̈ܝܟܝ. ܘܢܣܚܦܘܢܟܝ\n ܘܠܒ̈ܢܝܟܝ ܒܓܘܟܝ. ܘܬܘܒ ܥܠ ܥܡܐ ܐܡܪ. ܢܗܐܘ ܠܡ ܐܘܠܨܢܐ ܪܒܐ ܥܠܐܪܥܐ ܘܪܘܙܓܐ ܚܣܝܢܐ ܥܠ ܥܠܡܐ\n ܗܢܐ. ܘܢܦܠܗܘܢ ܒܦܘܡܐ ܕܚܪܒܐ. ܘܢܫܬܒܘܢ ܠܟܠ ܥܡ̈ܡܝܢ. ܘܐܘܪܫܠܡ ܬܗܘܐ ܡܬܕܝܫܐ ܡܢ ܥܡ̈ܡܐܼ.\n ܥܕܡܐ ܕܢܫܠܡܘܢ ܙܒ̈ܢܐ ܕܥܡ̈ܡܐ. ܘܬܘܒ ܐܡܪ. ܕܡܐ ܕܚܙܝܬܘܢ ܠܐܘܪܫܠܡ ܕܚܕܝܪ ܠܗܿ ܚܝܠܐ. ܗܝܕܝܢ\n ܬܕܥܘܢ ܕܡܛܝ ܠܗ ܚܘܪܒܗܿ. ܟܕ ܐܢܫ ܗܟܝܠ ܢܦܚܡ ܐܢܝܢ ܡܠܘ̈ܗܝ ܕܦܪܘܩܢ ܠܗܢܐ ܡܟܬܒܢܐ. ܕܐܡܪ ܥܠ\n ܟܠܗ ܩܪܒܐ. ܐܝܟܢܐ ܠܐ ܢܬܗܪ ܕܫܒܝܚܐ ܪܘܪܒܐܝܬ ܡܩܕܡܘܬ ܝܕܥܬܗ ܕܦܪܘܩܢ. ܘܢܘܕܐ ܕܫܪܝܪܐܝܬ\n ܕܕܐܠܗܐ ܗܼܝ. ܥܠ ܐܝܠܝܢ ܕܝܢ ܕܓܕܫ ܠܟܠܗ ܥܡܐ ܕܥܒܪ̈ܝܐ ܡܢ ܒܬܪ ܚܫܗ ܕܦܪܘܩܢ. ܘܩ̈ܠܐ ܗܢܢ ܕܟܠܗ\n ܟܢܫܐ ܕܝܗ̈ܘܕܝܐ. ܕܩܥܝܢ ܗܘܘ ܐܦ ܫܐܠܝܢ ܠܗܿܘ ܓܝܣܐ ܘܩܛܘܠܐ ܕܢܚܐ. ܘܠܗܿܘ ܝܗܘܒܐ ܕܚܝ̈ܐ\n ܡܬܟܫܦܝܢ ܗܘܘ ܕܢܫܬܩܠ ܡܢܗܘܢ. ܕܢܘܣܦ ܕܝܢ ܥܠ ܗܠܝܢ ܬܫ̈ܥܝܬܐ ܡܕܡܼ ܠܐ ܡܬܒܥܐ ܠܢ. ܗܠܝܢ ܕܝܢ\n ܙܕܩ ܕܢܩܦ ܠܗܝܢ. ܐܝܠܝܢ ܕܬܚ̈ܘܝܬܐ ܐܝܢܝܢ ܕܡܪܚܡܢܘ ܬܗ ܘܒܛܝܠܘܬܐ ܕܛܝܒܘܬܗ. ܕܐܪ̈ܒܥܝܢ ܫܢ̈ܝܢ\n ܐܟܚܕܐ ܡܢ ܒܬܪ ܡܪܚܘܬܗܘܢ ܕܥܠ ܡܫܝܚܐ. ܐܗܡܝ ܡܢ ܐܒܕܢܗܘܢ. ܕܒܗܝܢ ܣ̈ܓܝܐܐ ܡܢ ܬܠܡ̈ܝܕܘܗܝ ܘܡܢ\n ܫܠܝ̈ܚܐ. ܘܝܥܩܘܒ ܐܚܘܗܝ ܕܡܪܢܼ. ܕܗܼܘ ܗܘܐ ܐܦܝܣܩܦܐ ܩܕܡܝܐ. ܟܕ ܥܕܟܝܠ ܩܝܡܝܢ ܗܘܘܼ. ܘܒܗܿ\n ܒܐܘܪܫܠܡ ܡܬܗܦܟܝܢ ܗܘܘ. ܘܐܝܟ ܫܘܪܝܐ ܚܣܝܢܐ ܐܓܪܘ ܗܘܘ ܒܗ ܒܐܬܪܐ. ܕܣܘܥܪܢܐ ܕܐܠܗܐ ܥܕܡܐ ܠܗܫܐ\n ܡܓܪ ܗܘܐ ܠܗܢ ܘܪܚܐ. ܕܕܠܡܐ ܡܡܬܘܡ ܢܬܬܘܢ ܘܢܬܘܒܘܢ ܥܠ ܡܕܡ ܕܥܒܕܘ. ܘܢܗܘܐ\n ܠܗܘܢ ܫܘܒܩܢܐ ܘܚܝ̈ܐ.܀ ܥܠ ܐܬܘ̈ܬܐ ܕܗܘ̈ܝ ܡܢ ܩܕܡ ܩܪܒܐ. ܥܠ ܗܕܐ ܟܠܗܿ ܡܓܪܬ ܪܘܚܐ. ܐܦ\n ܐܬܘ̈ܬܐ ܬܡ̈ܝܗܬܐ ܐܬܝܗܒܢ ܠܗܘܢܼ ܕܡܕܡ ܕܥܬܝܕ ܗܘܐ ܕܢܓܕܫ ܠܗܘܢ ܐܠܐ ܬܝܒܝܢ. ܕܐܦ ܠܗܝܢ ܐܫܘܝ\n ܐܢܝܢ ܠܕܘܟܪܢܐ ܗܼܘ ܡܟܬܒܢܐ. ܕܩܡܢ ܐܡܪܢ ܥܠܘܗܝ. ܒܬܫ̈ܥܝܬܗ. ܠܝܬ ܕܝܢ ܟܠܝܬܐ. ܕܟܕ ܪܕܝܢܢ ܒܗ\n ܒܟܬܒܐܼ ܕܐܦ ܠܗܝܢ ܢܣܝܡ ܐܢܝܢ. ܣܒ ܗܟܝܠ ܘܩܪܝ ܡܕܡ ܕܐܡܝܪ ܠܗ ܒܬܫܥܝܬܗ ܕܫ̈ܬ. ܟܕ ܐܡܪ ܗܟܢܐ.\n ܕܠܥܡܐ ܒܝܫܐ ܡܛܥ̈ܝܢܐ ܗܢܘܢ ܕܡܣܗܕܝܢ ܕܓܠܘܬܐ ܥܠ ܐܠܗܐ. ܡܦܝܣܝܢ ܗܘܘ ܠܗ ܒܗܿܘ ܙܒܢܐ.\n ܕܒܐܬܘ̈ܬܐ ܝܕ̈ܝܥܬܐ ܕܡܩܕܡܢ ܗܘ̈ܝ ܡܘܕܥܢ ܥܠ ܚܪܒܐ ܕܥܬܝܕ ܗܘܐ ܠܡܗܘܐ. ܠܐ ܢܚܘܪ ܘܠܐ ܢܗܝܡܢ.\n ܐܠܐ ܐܝܟ ܐܢ̈ܫܐ ܕܫܩܝܠ ܗܘܢܗܘܢ. ܘܠܝܬ ܠܗܘܢ ܥܝ̈ܢܐ ܘܠܐ ܢܦܫܐ: ܗܟܢܐ ܡܗܡܝܢ ܗܘܘ ܡܢ ܟܪܘܙܘܬܗ\n ܕܐܠܗܐ. ܩܕܡܝܐܝܬ ܕܝܢܼ ܕܠܥܠ ܡܢ ܡܕܝܢܬܐ ܩܡ ܟܘܟܒܐ ܕܕܡܿܐ ܠܪܘܡܚܐ ܘܐܓܪ ܫܢܬܐ ܚܕܐܼ ܟܕ ܙܩܝܦ.\n ܘܬܘܒ ܩܕܡ ܕܢܡܪܕܘܢ ܘܢܬܬܥܝܪ ܥܠܝܗܘܢ ܩܪܒܐ. ܟܕ ܡܟܢܫ ܥܡܐ ܒܝܘܡܐ ܕܦܛܝܪ̈ܐ ܒܬܡܢܝܐ ܒܢܝܣܢ\n ܒܬܫܥ ܫ̈ܥܝܢ ܕܠܠܝܐܼ. ܗܟܢܐ ܐܒܪܡ ܢܘܗܪܐ ܥܠ ܡܕܒܚܐ ܘܥܠ ܗܝܟܠܐ. ܐܝܟ ܡܐ ܕܢܣܒܪ ܐܢܫ ܕܐܝܡܡܐ\n ܗܼܘ ܢܗܝܪܐ. ܘܐܓܪ ܬܡܢ ܦܠܓܘܬ ܫܥܐ ܚܕܐ. ܕܗܼܝ ܠܐܝܠܝܢ ܕܝܢ ܕܝܕܥܝܢ ܟ̈ܬܒܐ ܩܕܗܝܫܐ ܩܕܡܘ\n ܦܪܫܘ. ܕܗܠܝܢ ܕܥܬܝܕܢ ܗܘ̈ܝ ܕܢܓܕܫܢ. ܘܒܗ ܬܘܒ ܒܗܢܐ ܥܐܕܐ. ܩܪܒ ܐܢܫ ܬܘܪܬܐ ܠܡܕܒܚܐ: ܘܝܠܕܬܼ\n ܐܡܪܐ ܒܡܨܥܬܐ ܕܗܝܠܟܐ. ܘܬܘܒ ܬܪܥܐ ܡܕܢܚܝܐ ܕܐܝܬܘܗܝ ܗܘܐ ܢܕܢܚܫܐ. ܘܝܩܝܪ ܗܘܐ. ܘܒܪܡܫܐ ܠܡܚܣܢ\n ܛܦܝܢ ܗܘܘ ܠܗ ܥܣܪܗܝܢ ܓܒܪ̈ܐ ܘܒܡܘ̈ܟܠܐ ܕܦܪܙܠܐ ܡܬܬܚܕ ܗܘܐ. ܘܠܬܚܬ ܐܝܬ ܗܘܐ\n ܠܗ ܣܘܟܪ̈ܐ ܥܡ̈ܝܩܐ. ܒܫܬ ܫ̈ܥܝܢ ܒܠܠܝܐ. ܐܫܬܟܚ ܩܐܡ ܘܦܬܝܚ ܡܢ ܨܒܘܬ ܢܦܫܗ. ܘܡܢ ܒܬܪ ܝܘ̈ܡܬܐ\n ܩܠܝܠ ܕܥܐܕܐܼ. ܒܚܕ ܘܥܣܪ̈ܝܢ ܒܐܝܪ. ܚܙܘܐ ܡܕܡ ܐܬܚܙܝ. ܘܡܣܬܒܪܐ ܗܼܝ ܕܥܣܩ ܠܡܬܗܝܡܢܘ. ܐܠܘ ܠܐ\n ܕܣ̈ܓܝܐܐ ܡܫܬܥܝܢ ܥܠܘܗܝ ܕܚܙܘܗܝ. ܘܚܫ̈ܝܗܝܢ ܬܘܒ ܕܐܬܘ̈ܬܐ ܫܘܝܢ ܠܡܬܗܝܡܢܘ. ܩܕܡ ܓܝܪ ܕܢܥܪܒ\n ܫܡܫܐ. ܐܬܚܙܝ ܠܥܠ ܒܟܠܗܿ ܟܘܪ ܡܪ̈ܒܟܬܐ. ܘܚܝ̈ܠܐ ܕܡܙܝܢܝܢ ܠܥܠ ܒܥܢ̈ܢܐ. ܘܡܫܘܪܝܢ ܗܘܘ\n ܘܡܬܟܪܟܝܢ ܗܘܘ ܠܡܕܝܢܬܐ. ܘܬܘܒ ܒܝܘܡܐ ܕܥܐܕܐ ܕܡܬܩܪܐ ܦܢܛܩܘܣܛܐ. ܒܠܠܝܐ ܥܠܘ ܟܗ̈ܢܐ ܠܗܝܟܠܐ\n ܠܬܫܡܫܬܐ ܐܝܟ ܕܐܝܬ ܗܘܐ ܠܗܘܢ ܥܝܕܐ. ܘܩܕܡܝܐܝܬ ܩܠ ܙܘܥܐ ܘܢܩܫܐ ܐܡܪܘ ܕܫܡܥܝܢ ܗܘܘ. ܘܡܢ ܒܬܪܼ\n ܩܠܐ ܡܢ ܫܠܝ ܐܫܬܡܥ ܕܐܡܪ. ܕܡܫܢܝܢ ܚܢܢ ܠܢ ܡܢ ܗܪܟܐ. ܘܐܦ ܕܕ̈ܚܠܝܢ ܡܢ ܗܠܝܢ.. ܬܘܒ ܓܒܪܐ ܚܕ\n ܩܘܪܝܝܐ ܕܫܡܗ ܝܫܘܥ ܡܢ ܗܕ̈ܘܝܛܐ ܩܕܡ ܐܪ̈ܒܥ ܫܢܗܝܢ ܕܩܪܒܐ. ܟܕ ܡܫܝܢܐ ܗܘܼܬ ܡܕܝܢܬܐ. ܘܡܠܝܐ\n ܗܘܬ ܟܠܡܕܡ ܝܬܝܪܐܝܬ. ܐܬܼܐ ܠܥܐܕܐ ܕܒܗ ܥܒܕܝܢ ܗܘܘ ܡ̈ܛܠܠܐ ܠܐܠܗܐ. ܐܝܟ ܕܐܝܬ ܥܝܕܐ. ܘܡܢ ܫܠܝ\n ܫܪܝ ܩܥܐ ܗܘܐ ܒܗܝܟܠܐ: ܩܠܐ ܡܢ ܡܕܢܚܐ. ܩܠܐ ܡܢ ܡܥܪܒܐ. ܩܠܐ ܡܢ ܐܪܒܥܬ ܪ̈ܘܚܐ. ܩܠܐ ܥܠ\n ܐܘܪܫܠܡ ܘܥܠ ܗܝܠܟܐ. ܩܠܐ ܥܠ ܚ̈ܬܢܐ ܘܟ̈ܠܠܬܐ. ܩܠܐ ܥܠ ܟܠܗ ܥܡܐ. ܘܗܕܐ ܒܟܠܗ ܐܝܡܡܐ ܘܠܠܝܐ\n ܒܟܘܠܗܘܢ ܫܘ̈ܩܐ ܡܬܟܪܟ (ܗܘܐ ܘܩܥܐ). ܐܝܟܢܐ ܕܐ̈ܢܫܐ ܝܕ̈ܘܥܐ ܡܢ ܥܡܐ ܐܬܬܪܥܡܘ ܒܗܢܐ ܛܒܐܒܐ\n ܒܝܫܐ. ܘܐܚܕܘܗܝ ܠܗܢܐ ܓܒܪܐ. ܘܡܚܘܗܝ ܡܚ̈ܘܬܐ ܪ̈ܘܪܒܬܐ. ܗܼܘ ܕܝܢ ܐܦܠܐ ܥܠ ܐܦ̈ܝ ܢܦܫܗ ܐܬܝܒ\n ܐܢܘܢ ܦܬܓܡܐ. ܠܗܢܘܢ ܕܩܝܡܝܢ ܗܘܘ. ܐܦܠܐ ܡܕܡ ܡܢ ܢܦܫܗ ܐܡܪ. ܐܠܐ ܗܢܘܢ ܩ̈ܠܐ ܩܕ̈ܡܝܐܼ ܐܝܟ\n ܥܝܕܐ ܩܥܐ ܗܘܐ. ܣܒܪܘ ܕܝܢ ܐܪ̈ܟܘܢܐ ܕܡܢ ܫܐܕܐ ܗܼܘ ܙܘܥܗ ܕܗܢܐ ܓܒܪܐ.\n ܘܐܣܩܘܗܝ ܠܗܘܦܪܟܐ ܕܪ̈ܗܘܡܝܐ. ܘܬܡܢ ܒܡܚ̈ܘܬܐ ܣܪܩܝܢ ܗܘܘ ܠܗ ܥܕܡܐ ܠܓܪ̈ܡܘܗܝ. ܗܼܘ ܕܝܢ ܠܐ\n ܐܬܟܫܦ ܠܗܘܢ. ܐܦܠܐ ܡܒܟܐ ܒܟܐ. ܐܠܐ ܐܝܟ ܕܐܝܬܘܗܝ ܝܬܝܪܐܝܬ ܠܗ ܠܗܢܐ ܩܠܐ ܡܪܟܢ ܗܘܐ ܠܗ.\n ܒܬܢ̈ܚܬܐ ܒܟܘܠ ܡܚ̈ܘܢ ܕܡܚܝܢ ܗܘܘ ܠܗ ܘܐܡܪ. ܘܝ ܘܝ ܐܘܪܫܠܡ. ܘܬܘܒ ܐܚܪ̈ܢܝܬܐ ܬܡ̈ܗܬܐ ܡܫܬܥܐ\n ܗܘܐ ܗܢܐ ܡܟܬܒܢܐ. ܕܡܠܬܐ ܕܢܒܝܘܬܐ ܐܫܬܟܚܬܼ ܒܐܘܪܫܠܡ. ܕܟܬܝܒ ܗܘܐ ܒܗܿ ܗܟܢܐ: ܕܒܗ ܒܗܿܘ\n ܙܒܢܐܼ ܩܐܡ ܐܢܫ ܡܢ ܟܘܪ ܡܢܗܘܢ. ܘܡܫܬܠܛ ܒܟܠܗ ܥܠܡܐ. ܕܗܢܘܢ ܣܒܪܝܢ ܗܘܘ ܕܥܠ ܐܣܦܣܝܢܣ ܫܠܡܘ.\n ܗܢܐ ܕܝܢ ܠܘ ܥܠ ܟܠܗ ܥܠܡܐ ܐܫܬܠܛ. ܐܠܐ ܥܠ ܪ̈ܗܘܡܝܐ ܒܠܚܘܕ. ܙܕܩ ܗܟܝܠ ܕܗܕܐ ܥܠ ܡܫܝܚܐ\n ܬܫܬܩܠ. ܗܿܘ ܕܐܡܣܝܪ ܠܗ ܡܢ ܐܒܐ. ܕܫܐܠ ܡܢܝܼ ܘܐܬܠ ܠܟ ܥܡ̈ܡܐ ܠܝܪܬܘܬܟ. ܘܐܘ̈ܚܕܢܝܟ ܥܒܪܗܝܗܿ\n ܕܐܪܥܐ. ܘܬܘܒ ܕܢܚܘܕ ܡܢ ܝܡܐ ܠܝܡܐ ܘܡܢ ܢܗܪ̈ܘܬܐ ܥܕܡܐ ܠܣ̈ܘܦܝܗܿ ܕܐܪܥܐ. ܩܕܡܘܗܝ ܢܒܪܟܢ\n ܓܙܪ̈ܬܐ. ܘܒܥܠܕ̈ܒܒܘܗܝ ܥܦܪܐ ܢܠܟܚܘܢ. ܫܘܠܛܢܗ ܠܡ ܫܘܠܛܢ ܥܠܡ. ܘܡܠܟܘܬܗ ܠܕܪܕܪܝܢ. ܕܒܗ ܒܗܢܐ\n ܙܒܢܐܼ ܒܟܠܗܿ ܐܪܥܐ ܢܦܩܬܼ ܣܒܪܬܗܘܢ ܕܫܠܝ̈ܚܐ. ܘܒܣ̈ܦܝܗܿ ܕܬܒܝܠ ܡ̈ܠܝܗܘܢܼ ܐܝܟ ܕܟܬܝܒ. ܘܐܦ\n ܒܥܒܪ̈ܘܗܝ ܕܥܠܡܐ ܐܫܬܡܥܬ ܡܠܬܗܘܢ.", "ܡܬܟܢܫ ܕܝܢ ܟܠܗ ܙܒܢܐ ܥܕܡܐ ܠܫܢܬ ܬܪܬܝܢ ܕܝܠܗ ܕܐܣܦܣܝܢܘܣܼ ܘܚܘܪܒܗܿ ܐܚܪܝܐ\n ܕܐܘܪܝܫܠܡ. ܡܢ ܫܢܬ ܚܡܫܥܣܪ̈ܐ ܕܛܒܪܝܘܣ ܘܫܘܪܝܐ ܕܟܪܘܙܘܬܗ ܕܦܪܘܩܢ܆ ܫܢ̈ܝܐ ܐܪ̈ܒܥܝܢ\n ܘܬܪ̈ܬܝܢ.܀ ܡܢ ܚܒܘܫܝܐ ܕܒܝ̈ܘܡܝ ܐܢܛܝܟܘܣܼ. ܫܢܗܝܐ ܡܬܝܢ ܘܬܠܬܝܢ ܘܬܡܢܐ.܀ ܡܢ ܫܢܬ ܬܪ̈ܬܝܢ ܕܪܝܘܫܼ ܕܒܝܘ̈ܡܬܗ ܐܬܒܢܝ ܗܝܟܠܐ ܗܿܘ ܕܒܐܘܪܝܫܠܡ ܕܬܪ̈ܬܝܢ ܙܒ̈ܢܝܢ܇\n ܫ̈ܢܝܐ ܚܡ̈ܫܡܐܐ ܘܫ̈ܥܝܢ.܀ ܡܢ ܒܢܝܢܗ ܩܕܡܝܐ ܕܗܝܟܠܐܿ ܕܗܘܐ ܒܝ̈ܘܡܝ ܫܠܡܘܢܼ. ܥܕܡܐ ܠܚܘܪܒܗ\n ܐܚܪܝܐܼ. ܕܗܘܐ ܒܝ̈ܘܡܝ ܐܣܦܣܝܢܘܣ: ܫܢ̈ܝܐ ܐܠܦ ܘܡܐܐ ܘܬܠܬ.܀ ܡܢ ܐܠܟܣܢܕܪܘܣ ܡܠܿܟܐ\n ܕܡܩ̈ܕܘܢܝܐܿ. ܫܢ̈ܝܐ ܬܠܬܡܐܐ ܘܬܡܢܝܢ ܘܚܕܐ.܀ ܢܡ . ܬܪ̈ܝܢ ܐܠܦ̈ܝܢ ܘܬܡܢܝܢ ܘܫܒܥ.", "ܫܢܬ .ܒ. ܐܠܦܝܢ ܘܬܫܥܝܢ ܠܐܒܪܗܡܼ. ܩܒܠ ܐܦܝܣܩܦܘܬܐ ܕܪܗܘܡܐ ܩܕܝܫܐ ܠܝܢܘܣ.\n ܘܕܒܪ ܫܢܗܝܐ ܬܪ̈ܬܥܣܪܐ.܀܀ ܫܢܬ ܬܪܗܝܢ ܐܠܦ̈ܝܢ ܘܬܫ̈ܥܝܢ ܘܬܪ̈ܬܝܢ܆ ܗܘܐ ܙܘܥܐ ܩܫܝܐ ܒܩܝܦܪܘܣ\n ܓܙܪܬܐ. ܘܢܦܠܝܢ ܒܗ ܡܕ̈ܝܢܬܐ ܬܠ̈ܬ.܀܀ ܫܢܬ ܬܪ̈ܝܢ ܐܠܦ̈ܝܢ ܘܬܫ̈ܥܝܢ ܘܐܪ̈ܒܥܼ. ܡܝܬ ܐܣܦܣܝܢܘܣ\n ܡܠܟܐ. ܘܐܡܠܟ ܡܢ ܒܬܪܗ ܛܛܘܣ ܒܪܗܼ ܫܢ̈ܝܐ ܬܪ̈ܬܝܢ ܘܝܪ̈ܚܐ ܬܪ̈ܝܢ.܀܀ ܘܒܫܢܬ .ܒ. ܐܠܦܝܢ ܘ.ܨܘ.\n ܡܝܬ ܛܛܘܣ. ܘܐܚܕ ܡܢ ܒܬܪܗ ܕܘܡܛܝܢܘܣ ܐܚܘܗܝܼ ܫ̈ܢܝܐ ܚܡܫܥܣܪ̈ܐ ܘܝܪ̈ܚܐ ܐܪ̈ܒܥܐ.. ܗܢܐ ܐܩܝܡ\n ܪܕܘܦܝܐ ܥܠ ܟܪ̈ܣܛܝܢܐ ܒܬܪ ܢܐܪܘܢ. ܘܠܣ̈ܓܝܐܐ ܡܢ ܝܕ̈ܝܥܐ ܩܛܠ. ܘܐܦ ܠܟ̈ܠܕܝܐ ܘܠܦܝ̈ܠܘܣܦܐ ܪܕܦ\n ܘܬܪܕ ܡܢ ܪܗܘܡܐ. ܘܐܦ ܦܩܕ ܕܠܐ ܐܢܫ ܢܥܒܕ ܟܪ̈ܣܛܝܢܐ. ܗܢܘ ܕܝܢܼ ܕܠܐ ܐܢܫ ܢܥܡܕ.܀܀ ܫܢܬ .ܒ.\n ܐܠܦ̈ܝܢ ܘܡܐܐܼ. ܩܒܠ ܐܦܝܣܩܦܘܬܐ ܕܐܠܟܣܢܕܪܝܐ ܐܒܝܠܝܘܣ. ܘܕܒܪ ܫܢ̈ܝܐ ܬܪ̈ܬܥܣܪܐ.܀ ܫܢܬ .ܒ.\n ܐܠܦ̈ܝܢ ܘܡ̈ܐܐ ܘܚܕܐܼ. ܐܡܠܟ ܥܠ ܐܘܪܗܝ ܐܒܓܪ ܒܪ ܐܝܙܛ.. ܫ̈ܢܝܐ ܫ̈ܬ ܘܝܪ̈ܚܐ ܬܫ̈ܥܐ.܀܀ ܫܢܬ\n ܒ. ܐܠܦ̈ܝܢ ܘܡ̈ܐܐ ܘܬܪ̈ܬܝܢ܆ ܗܘܐ ܩܪܒܐ ܕܪ̈ܗܘܡܝܐ ܘܕܢܐܣܐܡܘܢܣ ܘܕܐܩܣ. ܘܙܟܘ ܪ̈ܗܘܡܝܐ.܀܀ ܫܢܬ\n .ܒ. ܐܠܦ̈ܝܢ ܘ.ܩܘ.܇ ܡܝܬ ܐܒܓܪ ܡܠܟܐ ܕܐܘܪܗܝ. ܘܡܢ ܥܠܬ ܪܚܡܬ ܪܝܫܢܘܬܐ ܠܐ ܫܠܡ ܠܚܕ ܪܝܫܐ.\n ܘܗܟܢܐ ܦܫ ܒܚܪ̈ܝܢܼ ܬܪ̈ܬܝܢ ܫ̈ܢܝܢ. ܘܡܢ ܒܬܪܟܝܢ ܐܚܕ ܡܠܟܘܬܐ . . . . .\n ܦܪܢܬܣܦܛܼ ܫ̈ܢܝܐ ܬܠ̈ܬ ܘܝܪ̈ܚܐ ܥܣܪ̈ܐ.܀ ܘܒܗܿ ܒܫܢܬܐ ܗܕܐܼ ܩܡ ܒܥܕܬܐ ܕܪܗܘܡܐ ܩܕܝܫܐ\n ܩܠܝܡܝܣ.܀ ܒܗܢܐ ܙܒܢܐ ܦܩܕ ܕܘܡܛܝܢܘܣ ܡܠܟܐܼ. ܕܟܠܗܝܢ ܣ̈ܬܐ ܕܟܪܡܐ ܢܬܥܩܪ̈ܢ ܡܢ ܡ̈ܕܝܢܬܐ. ܘܠܐ\n ܢܢܨܒܘܢ ܣܬܐ ܒܡܕܝܢܬܐ.܀ ܘܗܼܘ ܕܘܡܛܝܢܘܣ ܐܩܝܡ ܪܕܘܦܝܐ ܥܠ ܟܪ̈ܣܛܝܢܐ ܘܠܣ̈ܓܝܐܐ ܡܢ ܒܢ̈ܝ\n ܝܕ̈ܝܥܐ ܩܛܠ. ܘܠܣ̈ܓܝܐܐ ܪܕܦ ܘܛܪܕ. ܐܫܪܝ ܕܝܢ ܐܦ ܠܝܘܚܢܢ ܫܠܝܚܐ ܠܦܛܐܡܘܣ ܓܙܪܬܐܼ. ܐܝܟܐ ܕܐܦ\n ܓܠܝܢܐ ܩܒܠ.܀ ܒܗܢܐ ܕܝܢ ܙܒܢܐܼ ܗܪܗܣܝܣ ܣ̈ܓܝܐܬܐ ܢܒܼܥ. ܠܘܩܕܡ ܗܪܣܝܣ ܐܝܕܐ ܕܡܬܩܪܝܐ\n ܕܐܒ̈ܝܘܢܝܐ. ܥܠ ܕܒܨܝܪܐܝܬ ܘܡܣܟܢܐܝܬ ܐܚܝܕܝܢ ܗܘܘ ܠܡܫܝܚܐ. ܒܪܢܐܫ ܓܝܪ ܫܚܝܡܐ ܚܫܒܝܢ ܗܘܘ ܠܗ.\n ܕܐܙܕܕܩ ܒܬܪܒܝܬܐ ܕܥܝܕܐ ܕܕܘܒܪ̈ܐ. ܘܐܬܝܠܕ ܡܢ ܫܘܬܦܘܬܐ ܕܓܒܪܐ ܘܕܡܪܝܡ. ܘܐܡܿܪܝܢ ܗܘܘ ܕܡܬܒܥܐ\n ܦܘܠܚܢܐ ܕܢܡܘܣܐ ܘܠܐ ܡܗܝܡܢܝܢ ܗܘܘ ܕܚܝܿܝܢ ܡܢ ܗܝܡܢܘܬܐ. ܬܘܒ ܕܝܢ ܐܚܪ̈ܢܐ ܕܒܗ ܟܕ ܒܗ ܒܫܡܐ\n ܡܬܩܪܝܢ ܐܒ̈ܝܘܢܝܐܼ. ܡܛܠ ܡܪܚܘܬܗܘܢ ܣܓܝܐܬܐ. ܕܐܬܝܠܕ ܕܝܢ ܡܢ ܒܬܘܠܬܐ ܘܡܢ ܪܘܚܐ ܩܕܝܫܐ ܠܐ\n ܟܦܪܝܢ. ܐܠܐ ܡܘܕܝܢ ܐܟܘܬܢܼ. ܕܡܢ ܩܕܝܡ ܐܝܬܘܗܝ ܡܠܬܐ ܕܐܠܗܐ ܘܚܟܡܬܐ. ܘܠܪܫܝܥܘܬܗܘܢ ܕܗܿܢܘܢ\n ܩܕ̈ܡܝܐ: ܒܗܿܝ ܕܥܝܕ̈ܐܼ ܡܬܚܦܛܝܢ ܠܡܛܪ. ܒܐܝܓܪ̈ܬܐ ܕܝܢ ܕܦܘܠܘܣ ܡܠܝܐܝܬ ܟܦܪܝܢ. ܘܩܿܪܝܢ ܠܗܼ\n ܡܣܛܝܢܐ ܕܢܡܘܣܐ. ܒܐܘܢܓܠܝܘܢ ܕܝܢ ܗܿܘ ܕܡܬܩܪܐ ܥܒܪܝܐܿ ܡܬܚܫܚܝܢ ܒܠܚܘܕ. ܟܕ ܠܗܠܝܢ ܐܚܪ̈ܢܐ ܠܐ\n ܫܠܡܝܢ. ܫܒܬܐ ܕܝܢ ܐܝܟ ܗܠܝܢ ܢܛܪܝܢ܆ ܘܕܘܒܪ̈ܐ ܕܝܗܘܕܝܘܬܐ. ܚܕܒܫܒܐ ܕܝܢ ܐܟܘܬܢ ܥܒܕܝܢ\n ܠܕܘܟܪܢܐ ܕܩܝܡܬܗ ܦܪܘܩܢ. ܘܡܛܠ ܗܕܐ ܬܪܥܝܬܐܕܐܝܬ ܠܗܘܢܼ. ܩܒܠܘ ܗܢܐ ܫܡܐ\n ܕܐܒ̈ܝܘܢܝܐ. ܗܟܢܐ ܓܝܪ ܡܬܩܪܐ ܡܣܟܢܐ ܒܠܫܢܐ ܥܒܪܝܐ ܐܒܝܘܢܝܐ. ܬܘܒ ܐܝܬ ܗܘܬ ܐܚܪܝܬܐ ܕܡܬܩܪܝܐ\n ܕܩܪܢܬܘܣ. ܗܢܐ ܠܡ ܩܐܪܢܬܢܘܣܼ ܗܿܘ ܕܒܝܕ ܚܙܘ̈ܐ ܐܝܟ ܫܠܝܚܐ ܪܒܐ ܐܥܠ ܠܥܠܦܡܢܘܬܐ ܠܥܠܡܐܿ.\n ܕܡ̈ܠܐ ܦܟܝ̈ܗܬܐ ܕܕܓܠ. ܘܐܼܡܪ ܕܡܢ ܡ̈ܠܐܟܐ ܝܠܝܦܢ ܐܢܝ̈ܢ ܠܗ܆ ܕܡܢ ܒܬܪ ܩܝܡܬܐ ܥܠ ܐܪܥܐ ܗܿܘܝܐ\n ܡܠܟܘܬܐ ܕܡܫܝܚܐ. ܘܬܘܒ ܠܡ ܠܪ̈ܓܝܓܬܐ ܕܦܓܪܐ ܒܐܘܪܫܠܡ ܗܿܘܝܢ ܦܠܚܝܢܢ. ܘܡܛܠ ܕܒܥܠܕܒܒܐ ܗܘܐ\n ܕܟ̈ܬܒܐ ܕܐܠܗܐܼ. ܨܿܒܐ ܗܘܐ ܕܢܛܥܐ ܘܢܐܡܪܼ. ܕܐܠܦܐ ܕܫܢܝ̈ܐ ܗܘܿܐ ܥܐܕܐ ܕܡܫܬܘܬܐ. ܘܠܐܝܠܝܢ\n ܕܗܼܘ ܡܬܪܓܪܓ ܗܘܐܼ. ܗܠܝܢ ܚܙܐ ܗܘܐ ܒܚܠܡܗ. ܡܛܠ ܕܣܓܝ ܦܓܪܢ ܗܘܐ. ܪܚܡ ܗܘܐ ܪ̈ܓܝܓܬܐ. ܗܢܘܘ\n ܕܝܢ ܡܫܬܝܐ ܘܡܟܘܠܬܐ ܘܙܘܘܓܐ. ܘܐܝܠܝܢ ܕܣܒܿܪ ܕܐܫܟܚ. ܕܡܫ̈ܡܗܢ ܡܢ ܗܠܝܢ. ܥ̈ܐܕܐ ܘܕ̈ܒܚܬܐ\n ܘܢܟܣܬܐ ܕܚܝ̈ܘܬܐ. ܐܩܪܒ ܕܝܢ ܗܼܘ ܗܢܐ ܠܘܩܒܠ ܫܠܝܚܐ ܝܘܚܢܢ ܐܘܢܓܠܣܛܐ.. ܒܚܕ ܡܢ ܝܘ̈ܡܝܢ ܕܝܢܼ\n ܥܠ ܝܘܚܢܢܼ ܠܒܠܢܐ ܕܢܣܚܐ. ܘܟܕ ܝܼܕܥ ܕܩܐܪܢܬܘܣ ܬܡܘܢ ܗܘ܆ ܫܘܪ ܡܢ ܕܘܟܬܗ ܘܥܪܩ ܠܬܪܥܐ. ܕܠܐ\n ܣܝܒܪ ܕܢܗܘܐ ܬܚܝܬ ܡܛܠܠܐ ܕܐܝܬܘܗܝ ܒܗ ܩܐܪܢܬܘܣ. ܘܗܕܐ ܐܡܼܪ. ܕܦܘܩܘܢ ܡܢ ܒܠܢܐ ܕܠܐ ܬܦܠ\n ܥܠܟܘܢ ܒܥܠܬ ܩܐܪܢܬܘܣ ܒܥܠܕܒܒܐ ܕܐܠܗܐ.܀ ܐܝܬ ܗܘܐ ܕܝܢ ܗܪܣܝܣ ܐܚܪܝܬܐ\n ܕܡܬܩܪܝܐ ܗܘܬ ܕܢܝܩܠܐܝܘܣ. ܗܢܐ ܕܝܢ ܢܩܠܐܝܘܣ ܐܝܬܘܗܝ ܚܕ ܡܢ ܫܒ̈ܥܐ ܕܗܠܝܢ ܕܐܬܓܒܝܘ ܠܬܫܡܫܬܐ\n ܕܣܢ̈ܝܩܐ ܕܥܡ ܐܣܛܦܢܘܣ. ܘܐܝܬ ܗܘܐ ܠܗ ܐܢܬܬܐ ܫܦܝܪܬ ܚܙܘܐ. ܘܡܡܢ ܒܬܪ ܡܣܩܬܗ ܕܡܪܢܼ. ܐܬܚܣܕ\n ܡܢ ܫ̈ܠܝܚܐ ܥܠ ܕܛܐܢ ܗܘܐ ܒܗܿ. ܗܼܘ ܕܝܢ ܐܝܬܝܗܿ ܠܡܨܥܬܐ. ܘܐܦܣ ܠܗܿ ܕܬܗܘܐ ܠܡܢ ܕܗܘ ܕܨܒܝܐ.\n ܘܡܕܡ ܕܒܦܫܝܛܘܬ ܨܒܝܢܐ ܐܬܐܡܪܼ. ܗܼܢܘܢ ܛܥ̈ܝܐ ܐܝܟ ܢܝܚܗܘܢ ܕܒܼܪ ܘܐܡܪܼ. ܕܥܠ ܗܿܝ ܐܡܼܪܼ.\n ܡܛܠ ܕܙܕܩ ܢܬܠ ܠܗ ܠܦܓܪܐ ܢܝ̈ܚܘܗܝ. ܘܡܿܪܝܘ ܠܗܢܐ ܡܕܡ ܕܗܘܼܐ ܒܚܘܒܐ ܕܡܫܝܚܐܼ. ܥܠ ܕܠܐ ܐܫܟܚ\n ܠܡܦܠܚ ܠܬܪܗܝܢ ܡܪ̈ܘܢܼ ܠܡܦܠܚ ܠܡܪܢ ܘܠܐܢܬܬܐ. ܗܢܼܘܢ ܐܝܟ ܕܒܗܦܟܐ ܥܒܕܘ. ܟܕ ܡܙܢܝܢ ܕܠܐ\n ܬܚܡܨܬܐܼ. ܟܠܗܘܢ ܐܝܠܝܢ ܕܡܬܩܪܝܢ ܡܢ ܗܕܐ ܗܪܣܝܣ. ܝܠܼܦܢܢ ܕܝܢ ܥܠ ܗܢܐ ܢܝܩܠܐܝܘܣ ܕܡܢ ܝܘܡܐ\n ܗܿܘ ܘܠܗܠܼ ܒܕܟܝܘܬܐ ܫܿܠܼܡ ܚ̈ܝܘܗܝ. ܘܐܦ ܒܪܗ ܘܒܢ̈ܬܗ ܬܘܒ ܒܒܬܘܠܘܬܐ ܣܐܼܒ.܀܀ ܫܢܬ .ܒ.\n ܐܠܦ̈ܝܢ ܘܡܐܐ ܘܥܣܪܼ. ܦܩܼܕ ܕܘܡܛܝܢܘܣܼ ܕܢܬܩܛܠܘܢ ܟܠܗܘܢ ܐܝܠܝܢ ܕܡܢ ܓܢܣܗ ܐܢܘܢ ܕܕܘܝܕ. ܐܝܟ\n ܕܠܐ ܐܢܫ ܢܩܘܐ ܘܢܗܘܐ ܡܩܒܠܢܐ ܕܡܠܟܘܬܐ ܕܝ̈ܗܘܕܝܐ. ܕܒܗܘܢܐܬܠܼܒܟ ܐܦ ܟܠܗܘܢ ܒ̈ܢܝ ܫܪܒܬܗ\n ܕܝܘܣܦ ܓܒܪܗܿ ܕܡܪܝܡ.܀܀ ܫܢܬ .ܒ. ܐܠܦܝ̈ܢ ܘܡܐܐ ܘܬܪܬܥܣܪ̈ܐܼ. ܐܬܚܙܝܢ ܐܬܘ̈ܬܐ ܪܘܪ̈ܒܬܐ\n ܒܪܗܘܡܐܼ ܘܒܟܠܗܿ ܐܪܥܐ.܀ ܘܒܗܿ ܒܫܢܬܐܼ. ܐܬܩܼܛܠ ܕܘܡܛܝܢܘܣ ܒܦܠܛܝܢ. ܘܐܡܠܟ ܢܐܪܘܣܼ ܫܢܬܐ ܚܕܐ\n ܘܝܪ̈ܚܐ ܐܪ̈ܒܥܐ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܬܠܬܥܣܪ̈ܐܼ. ܐܡܠܟ ܥܠ ܐܘܪܗܝܼ ܦܪܢܬܣܦܛ ܝܪ̈ܚܐ\n ܥܣܪ̈ܐ. ܘܒܬܪܗܼ ܡܥܢܘ ܒܪ ܐܝܙܛܼ. ܫܢ̈ܝܐ ܐܫܬܥܣܪ̈ܐ ܝܪ̈ܚܐ ܬܡ̈ܢܝܐ.܀\n ܐܦܝܣܩܦܘܬܐ ܕܐܠܟܣܢܕܪܝܐ. ܕܬܠܬܐ ܩܡ ܩܪܕܘܢ ܫ̈ܢܝܐ .ܝܐ.܀ ܒܬܪ ܢܐܪܘܣ ܐܡܠܟ ܛܪܝܢܘܣܼ ܫܢ̈ܝܐ\n ܘܝܛ. ܘܝܪ̈ܚܐ ܫ̈ܬܐ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘ .ܝܗ. ܢܦܩ ܝܘܚܢܢ ܐܘܢܓܠܝܛܐ ܡܢ ܥܠܡܐ ܗܢܐܼ.\n ܘܐܬܬܣܡ ܒܐܦܣܘܣ. ܡܬܝܕܥܝܢ ܕܝܢ ܒܗܢܐ ܙܒܢܐܼ. ܦܐܦܝܘܣ ܕܡܢ ܐܝܪܘܦܘܠܣ. ܘܦܘܠܩܪܝܦܘܣ ܐܦܝܣܩܦܐ\n ܕܬܘܬܒܘܬܐ. ܘܐܓܢܛܝܘܣ ܕܐܢܛܝܟܝܐ. ܕܐܝܬܝܗܘܢ ܬܠܡ̈ܝܕܘܗܝ ܕܝܘܚܢܢ.܀܀ ܫܢܬ .ܒ. ܐܠܦ̈ܝܢ (ܘܡܐܐ)\n ܘܥܣܪ̈ܝܢ ܘܚܕܐܼ. ܗܘܼܐ ܙܘܥܐ ܪܒܐ. ܘܗܼܦܟ ܡܕ̈ܝܢܬܐ ܡܢ ܐܣܝܐ ܐܪ̈ܒܥ. ܠܐܠܐܐ ܘܠܡܘܪܝܢܐ\n ܘܠܝܛܘܢܐ ܘܠܩܘܡܐ. ܘܡܢ ܗܠܣܼ. ܗܼܦܟ ܕܝܢ ܠܣܦܘܢܛܝܘܢ ܘܠܐܘܪܝܛܘܢ. ܘܥܼܨܪ ܐܢܘܢ ܪܘܓܙܐ\n ܠܥܡܘܪ̈ܝܗܝܢ ܓܒܘܗܝܢܼ ܐܝܟ ܕܠܥܢ̈ܒܐ.܀ ܩܡ ܕܝܢ ܒܥܕܬܐ ܕܐܠܟܣܢܕܪܝܐ ܕܐܪܒܥܐܼ ܦܪܝܡܘܢܼ ܫ̈ܢܝܐ\n ܬܪܬܥܣܪ̈ܐ.܀ ܒܗܢܐ ܙܒܢܐ ܐܩܝܡ ܥܠ ܥܕܬܐ ܪܕܘܦܝܐܼ ܛܪܝܢܘܣ. ܘܐܣܗܕ ܒܗܼ ܫܡܥܘܢ ܒܪ ܩܠܘܦܐ\n ܐܦܝܣܩܦܐ ܕܐܘܪܫܠܡ. ܘܩܒܼܠ ܡܢ ܒܬܪܗܼ ܝܘܣܛܘܣ. ܗܼܘ ܕܝܢ ܗܢܐ ܣܝܡܘܢ ܐܝܬܘܗܝܼ ܒܪܗ ܕܩܠܝܘܦܐ\n ܐܚܘܗܝ ܕܝܘܣܦ ܓܒܪܗܿ ܕܡܪܝܡ. ܘܟܕ ܗܘܐ ܒܪ ܡܐܐ ܘܥܣܪ̈ܝܢ ܫ̈ܢܝܢܼ ܩܡ ܒܐܓܘܢܐ ܕܣܗܕܘܬܐ. ܘܒܬܪ\n ܫܢ̈ܕܐ ܣ̈ܓܝܐܐ ܘܡ̈ܫܚܠܦܐ ܕܣܒܼܠ. ܐܙܕܩܦ ܥܠ ܩܝܣܦܐ.. ܘܐܦ ܐܓܢܛܝܘܣ ܕܐܢܛܝܟܝܐ ܐܣܗܕ ܒܪܗܘܡܐ.\n ܘܗܘܼܐ ܡܢ ܒܬܪܗ ܒܐܢܛܝܟܝܐ ܐܦܝܣܩܘܦܐ ܝܐܪܘܢ.܀܀ ܣܢܬ ܬܪܝܢ ܐܠܦ̈ܝܢ (ܘܡܐܐ) ܘܥܣܪܝܢ ܘܐܪܒܥܼ.\n ܦܩܼܕ ܛܪܝܢܘܣ ܕܢܫܼܠܐ ܪܕܘܦܝܐ ܕܥܠ ܟܪ̈ܝܣܛܝܢܐ. ܘܗܝܡܢܘܬܐ ܕܝܠܗܘܢ ܬܬܒܼܢܐ. ܐܦܝܣܩܦܘܬܐܕܥܕܬܐ\n ܕܪܗܘܡܐ ܩܒܠ ܕܚܡ̈ܫܐܼ ܐܠܟܣܢܕܘܣܿ ܫܢܗܝܐ ܥܣܪ̈.܀ ܗܝܠܟܐ ܕܝܢ ܕܒܪܗܘܡܐ ܕܡܬܩܪܐ\n ܕܟܠ ܐܠܗܝܢ ܒܒܪܩܐ ܐܬܚܒܠ.. ܘܡܢ ܓܠܛܝܐܼ. ܬܠܬ ܡܕ̈ܝܢܬܐ ܒܙܘܥܐ ܐܬܚܒܠ.܀܀ ܫܢܬ .ܒ. ܐܠܦ̈ܝܢ\n (ܘܡܐܐ) ܘܥܣܪܝܢ ܘܬܡ̈ܢܐܼ. ܩܒܠ ܟܘܪܣܝܐ ܕܥܕܬܐ ܕܒܐܘܪܫܠܡ ܕܐܪ̈ܒܥܐܼ ܙܟܝ.. ܘܒܬܪܗ ܕܚ̈ܡܫܐܼ\n ܛܘܒܝܐ.. ܘܒܬܪܗ ܕܚ̈ܡܫܐܼ ܛܘܒܝܐ.. ܘܒܬܪܗܼ ܦܠܝܦܘܣ.܀܀ ܫܢܬ .ܒ. ܐܠܦ̈ܝܢ (ܘܡܐܐ) ܘܥܣܪ̈ܝܢ\n ܘܬܡ̈ܢܐܼ. ܗܘܼܐ ܙܘܥܐ ܪܒܐܼ ܒܐܢܛܝܟܝܐ. ܘܒܨܝܪ ܩܠܝܠ ܗܦܟܗܿ ܗܘܐ ܠܡܕܝܢܬܐ.܀܀ ܫܢܬ .ܒ. ܐܠܦ̈ܝܢ\n (ܘܡܐܐ) ܘܬܠ̈ܬܝܢ܆ ܐܡܠܟ ܥܠ ܐܘܪܗܝܼ ܡܥܢܘ ܒܪ ܡܥܢܘܼ ܫܢ̈ܝܐ ܥܣܪܗܝܢ ܘܐܪ̈ܒܥ. ܘܥܒܼܪ ܠܒܝܬ\n ܪ̈ܗܘܡܝܐ.܀ ܝܗ̈ܘܕܝܐ ܕܒܠܝܒܘܐ ܥܡ ܚ̈ܢܦܐ ܕܥܡܪܝܢ ܠܘܬܗܘܢܼ. ܫܪܝܘ ܕܐܣܛܣܝܣ ܢܥܒܕܘܢ ܘܢܩܪܒܘܢ.\n ܘܗܼܢܘܢܕܒܐܓܝܦܛܘܣ ܘܒܐܠܟܣܢܕܪܝܐ ܘܒܩܘܪܐܢܐ ܕܘܒܬܒܐܝܣܼ. ܐܬܓܒܪܘ ܕܝܢ ܥܠܝܘܢ ܝܘ̈ܢܝܐ\n ܕܒܐܠܟܣܢܪܝܐ.܀܀ ܫܢܬ .ܒ. ܐܠܦ̈ܝܢ (ܘܡܐܐ) ܘܬܠܬܝܢ ܘܚܕܐܼ. ܟܕ ܥܒܕܘ ܐܣܛܣܝܢ ܝܗ̈ܘܕܝܐ ܕܒܝܬ\n ܢܗܪ̈ܝܢ܆ ܦܩܼܕ ܥܠܝܗܘܢ ܛܪܝܢܘܣ ܠܠܘܣܝܐ ܩܘܐܛܣ. ܕܢܟܐ ܐܢܘܢ ܡܢ ܗܘܦܪܟܝܐ. ܘܐܙܕܝܢ ܩܘܐܛܣ.\n ܘܪ̈ܒܘܬܐ ܣ̈ܓܝܐܬܐ ܡܢܗܘܢ ܩܿܛܼܠ. ܐܝܟܢܐ ܕܫܘ̈ܩܐ ܘܒ̈ܬܐ ܕܡܕ̈ܝܢܬܐ ܘܐܘܪ̈ܚܬܐ ܘܫܒ̈ܝܠܐ ܘܟܠ\n ܕܘܟܼ ܡܢ ܫ̈ܠܕܝܗܘܢ ܡܠܝܐ ܗܘܬ. ܘܠܝܬ ܕܩܒܪ.܀ ܘܬܘܒ ܥܠ ܣܠܡܝܢܐ ܕܒܩܦܪܘܣ ܩܡ ܝܗ̈ܘܕܝܐ.\n ܘܠܚܢ̈ܦܐ ܕܒܓܘܗܿ ܩܛܠܘ. ܘܠܡܕܝܢܬܐ ܥܩܼܪ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܬܠܬܝܢ ܘܬܪܬܝܢ܆ ܛܪܝܢܘܣ\n ܒܟܘܪܗܢܐ ܡܝܬܼ ܒܣܠܢܘܢ. ܘܐܡܠܟ ܗܕܪܝܢܘܣܼ .ܟܐ. ܫܢܗܝܢ. ܘܗܼܘ ܗܕܪܝܢܘܣܼ ܠܐܠܟܣܢܕܪܝܐ ܕܡܒܠܒܠܐ\n ܗܘܬܼ ܡܢ ܝܗ̈ܘܕܝܐ ܐܬܩܢܗܿ. ܘܫܥܒܕ ܠܝܗ̈ܘܘܕܝܐ ܕܡܪܕܘ ܥܠ ܪ̈ܗܘܡܝܐܿ. ܕܬܪ̈ܬܝܢ ܙܒ̈ܢܝܢ. ܘܦܩܕ\n ܬܘܒ ܕܢܦܩܘܢ ܟܠܗܘܢ ܝܗ̈ܘܕܝܐ ܡܢ ܐܘܪܫܠܡ. ܘܠܐ ܢܥܼܠܘܢ ܬܘܒ ܠܬܡܢ.܀ ܒܗܢܐܕܝܢ\n ܙܒܢܐ ܢܒܥܬ ܗܪܣܝܣ ܕܣܒܠܝܘܣ. ܣܒܠܝܘ ܩܡ ܠܘܩܒܠ ܥܕܬܐ ܒܙܒܐܗܢܐܼ ܘܐܡܪ. ܕܚܕ ܗܘ ܩܢܘܡܐ ܐܝܬ\n ܠܬܠܝܬܝܘܬܐ. ܘܡܛܠܗܢܐ ܡܪܝܡ ܝܿܠܕܬ ܬܠܝܬܝܘܬܐ ܐܝܬܝܗܿ. ܘܐܦ ܨܠܝܒܐ ܕܬܠܝܬܝܘܬܐ ܐܝܬܘܗܝ.\n ܘܐܬܟܢܫܬ ܥܠܘܗܝ ܣܘܢܗܕܘܣ ܕܐܪ̈ܒܥܝܢ ܘܬܠ̈ܬܐ ܐܦܝ̈ܣܩܦܐ ܠܐܢܩܘܪܐ ܕܓܠܛܝܐ. ܘܬܚܡ ܘܐܚܪܡܘܗܝ\n ܘܫܕܘܗܝ ܡܢ ܥܕܬܐ. ܘܥܠ ܕܠܐ ܨܼܒܐ ܕܢܗܦܘܟ ܡܢ ܗܿܘ ܡܕܡ ܕܩܐܡ ܗܘܐ ܒܗ.܀ ܒܫܢܬ ܬܪ̈ܬܝܢ\n ܕܗܕܪܝܢܘܣܼ ܥܒܕ ܫܘܒܩܢܐ ܕܚܘ̈ܒܬܐ. ܘܡ̈ܕܝܢܬܐ ܐܝܠܝܢ ܕܚܝ̈ܒܢ ܗܘ̈ܝ. ܐܘܩܕ ܐܫܛܪ̈ܝܗܝܢ.\n ܘܡܕ̈ܐܬܐ ܠܣ̈ܓܝܐܐ ܫܒܩ.܀ ܘܒܫܢܬ ܐܪܗܒܥ ܕܝܠܗܼ. ܗܘܼܐ ܟܣܣܛܘܣ ܐܦܝܣܩܦܐ ܕܪܗܘܡܐܿ ܫܢ̈ܝܐ ܬܠܬ.܀\n ܘܒܗܧ ܒܫܢܬܐ ܩܡ ܒܥܕܬܐ ܕܐܠܟܣܢܪܕܝܐܼ ܝܣܘܛܘܣܿ ܫܢ̈ܝܐ .ܝܐ... ܘܒܗܿ ܒܫܢܬܐ ܗܕܐܼ. ܗܘܐ ܙܘܥܐ\n ܩܝܫܐ. ܘܢܦܠܬ ܒܗ ܢܝܩܡܘܕܝܐ. ܘܣܘܓܐܐ ܡܢ ܢܩܝܐ. ܘܫܕܪ ܗܕܪܝܢܘܣ ܕܗܒܐܼ ܘܒܼܢܐ ܐܢ̈ܝܢ ܡܢ\n ܕܪܝܫ.܀ ܒܐܘܪܫܠܡ ܩܡ ܐܦܝܣܩܦܐ ܒܬܪ ܦܝܠܦܘܣܼ ܣܢܘܩܣ.. ܘܒܬܪܗܼ ܝܘܛܘܣ.. ܘܒܬܪܗܼ ܠܘܝ.. ܘܒܬܪܗܼ\n ܐܦܪܘܣ.. ܘܒܬܪܗܼ ܝܘܣܐ.. ܘܒܬܪܗܼ ܝܗܘܕܐ. ܗܠܝܢ ܟܠܗܘܢ ܩܡ ܐܦܝ̈ܣܩܦܐ ܡܢ ܓܙܘܪܬܐ. ܥܕܡܐ\n ܠܚܒܘܫܝܐ ܕܒܝ̈ܘܡܘܗܝ ܗܕܪܝܢܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܐܐ ܘ.ܡܕ. ܗܘܼܐ ܐܦܝܣܩܦܘܩܐ ܕܪܗܘܡܐ\n ܛܠܣܦܪܘܣܿ ܫܢ̈ܝܐ ܥܣܪ̈ܝܢ. .. ܘܕܥܕܬܐ ܕܐܢܛܝܛܝܐ ܗܘܼܐ ܩܘܪܢܝܠܝܘܣ. .. ܘܒܗ ܒܙܒܢܐ\n ܢܝܩܦܘܠܝܣܼ. ܐܦ ܩܣܪܩܐ ܐܬܗܼܦܟܝܢ ܒܙܘܥܐ. .. ܘܒܥܕܬܐ ܕܐܠܟܣܢܕܪܝܐ ܩܡ ܐܘܡܢܘܣܿ ܫܢܗܝܐ\n ܬܠܬܥܣܪܐ.܀ ܒܗܢܐ ܙܒܢܐ ܩܐܦܝܣܘܣܘ ܢܗܪܐ ܗܘܼܐ ܒܗ ܫܦ̈ܥܐ ܪ̈ܘܪܒܐ ܘܩ̈ܫܝܐ. ܘܐܛܝܦܘܗܿ ܠܐܠܘܣܝܢܐ\n ܡܕܝܢܬܐܼ ܘܚܒܠ ܘܚܿܢܼܩ ܠܝ̈ܒܝܗܿ. ܘܫܒܐ ܐܦ ܠܟܠ ܕܒܗܿ.܀ ܒܗ ܕܝܢ ܒܙܒܢܐ ܗܢܐܼ\n ܥܒܕ ܥܠܘܗܝ ܕܝܠܗ ܕܢܗܪܐ ܓܝܫܪܐ ܗܕܪܝܢܘܣ ܡܠܟܐ.܀܀ ܫܢܬ .ܒ. ܐܠܦ̈ܝܢ ܘ.ܩܡܗ.܆ ܗܘܼܐ ܒܥܕܬܐ\n ܕܐܠܟܣܢܕܪܝܐ ܐܘܡܢܘܣ.܀܀ ܒܫܢܬ .ܒ. ܐܠܦ̈ܝܢ ܘ.ܩܡܛ.: ܟܘܟܒܐ ܪܒ ܚܝܠܐ ܕܝܗ̈ܘܕܝܐܼ. ܒܝܫ̈ܬܐ\n ܣ̈ܓܝܐܬܐ ܐܣܒܠ ܠܥܡܐ ܕܟܪ̈ܣܛܝܢܐ. ܡܛܠ ܕܠܐ ܨܒܘ ܠܡܐܙܠ ܥܡܗ ܒܩܪܒܐ ܠܘܩܒܠ ܪ̈ܗܘܡܝܐ. ܘܥܒܼܕ\n ܪ̈ܗܘܡܝܐ ܘܝܗ̈ܘܕܝܐ ܩܪܒܐ ܥܠ ܓܢܒ ܦܠܣܛܝܢܐ. ܘܐܬܚܪܒܘ ܝܗ̈ܘܕܝܐ ܘܐܦ ܫܒܘ ܐܢܘܢ ܪ̈ܗܘܡܝܐ.\n ܘܥܩܼܪ ܘܐܘܒܕ ܐܢܘܢ ܡܢ ܐܘܪܝܫܠܡ. ܡܢ ܗܢܐ ܙܒܢܐܼ ܐܦ ܕܢܣܩܘܢ ܠܐܘܪܝܫܠܡܼ ܟܠ ܟܠܗ ܐܬܟܠܼܝܘ.\n ܠܘܩܕܡܼ ܒܨܒܝܢܐ ܕܐܠܗܐ. ܘܒܬܪܟܝܢܼ ܒܦܘܩܕܢܐ ܕܪ̈ܗܘܡܝܐ.܀ ܐܦܝܣܩܘܦܐ ܕܐܘܪܝܫܠܡ ܩܕܡܝܐ ܩܡ ܡܢ\n ܥܡ̈ܡܐܼ ܡܪܩܘܣ. ܟܕ ܫܠܡܘ ܗܿܢܘܢ ܕܡܢ ܓܙܘܪܬܐ.܀܀ ܫܢܬ .ܒ. (ܐܠܦ̈ܝܢ) ܘ.ܩܢܒ.܆ ܡܝܬ ܗܕܪܝܢܘܣ\n ܒܟܢܫ ܡ̈ܝܐ. ܘܐܡܠܟ ܡܢ ܒܬܪܗܼ ܛܛܘܣ ܐܢܛܘܢܝܢܘܣ ܕܐܬܩܪܝ ܙܕܝܩܐܼ ܥܡ ܒܢ̈ܘܗܝ ܐܘܪܠܝܘܣ\n ܘܠܘܩܝܘܣ. ܫ̈ܢܝܐ ܥܣܪ̈ܝܢ ܘܬܪ̈ܬܝܢ. ܘܝܪ̈ܚܐ ܬܠ̈ܬܐ.. ܘܒܫܢܬ ܚܕܐ ܕܝܠܗ ܗܘܼܐ ܗܘܓܝܐܢܘܣ\n ܐܦܝܣܩܦܐ ܕܪܗܗܘܡܐܼ. ܫܢ̈ܝܐ ܐܪ̈ܒܥ. ܘܒܬܪܗܼ ܗܘܼܐ ܦܝܘܣܼ. ܫܢ̈ܝܐ ܚܡܫܥܣܪ̈ܐ.܀܀ ܫܢܬ .ܒ.\n ܐܠܦ̈ܝܢ ܘܢܩܢܕ܇ ܐܡܠܟ ܥܠ ܐܘܪܗܝܼ ܘܐܠ ܒܪ ܣܗܪܘܼ ܫܢ̈ܝܐ ܬܪ̈ܬܝܢ.. ܘܒܬܪܗ ܐܡܠܟܼ ܡܥܢܘ ܒܪ\n ܐܝܙܛܼ ܟܕ ܗܼܦܟ ܡܢ ܒܝܬ ܪ̈ܗܘܡܝܐܿ ܫܢ̈ܝܐ ܬܪ̈ܬܥܣܪܐ. ܣܟܐ ܕܝܢ ܕܟܠܗܼ ܡܠܟܘܬܗܼ ܫܢ̈ܝܐ ܬܠܬܝܢ\n ܘܫܬ. ܕܠܐ ܗܿܠܝܢ ܕܗܘܼܐ ܒܝܬ ܪ̈ܗܘܡܝܐ.܀ ܒܗܢܐ ܙܒܢܐ ܘܠܢܛܝܢܘܣ ܪܝܫܐ ܕܗܪܣܝܣ ܡܬܝܕܥ. ܐܦ\n ܩܪܕܘܢ ܕܗܝܡܢܘܬܐ ܕܒܝܬ ܡܪܩܝܘܢ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܚܡܫܝܢ ܘܫܒ̈ܥܼ. ܩܡ ܐܦܣܩܦܐ ܕܚܡܫܐ\n ܒܐܢܛܝܟܝܐܼ ܐܘܪܣ.. ܘܒܐܠܟܣܢܕܪܝܐ ܩܡ ܡܪܩܘܣ. ܘܫܡܫ ܫܢ̈ܝܐ ܥܣܪ.܀܀ ܫܢܬ .ܒ. ܐܠܦ̈ܝܢ ܘ.ܩܣܛ.܆\n ܐܡܠܟ ܥܠ ܐܘܪܗܝܼ ܐܒܓܪ ܒܪ ܡܥܢܘܼ ܫ̈ܢܝܐ ܬܠ̈ܬܝܢ ܘܚ̈ܡܫ.܀ ܘܒܗܿ ܒܫܢܬܐ ܗܘܼܐ\n ܐܦܝܣܩܘܦܐ ܒܐܠܟܣܢܪܕܝܐ ܩܠܐܕܝܘܢܼ ܫܢ̈ܝܐ ܐܪ̈ܒܥܣܪܐ.܀܀ ܫܢܬ .ܒ. ܐܠܦ̈ܝܢ ܘ.ܩܥܒ.܆ ܗܘܼܐ\n ܐܦܝܣܩܦܐ ܒܪܗܘܡܐ ܐܢܝܩܛܘܣܼ ܫܢ̈ܝܐ ܚܕܥܣܪ̈ܐ. ܘܕܒܝܘܡܬܗ ܦܠܘܩܪܝܦܘܣܼ ܟܕ ܐܬܼܐ ܠܪܗܘܡܐܼ ܣܘܓܐܐ\n ܡܢ ܗܪ̈ܛܝܩܐ ܐܦܢܝ. ܬܘܒ ܐܦܝ̈ܣܩܘܦܐ ܕܐܘܪܫܠܡ܇ ܩܡ ܕ.ܝܙ. ܡܪܩܝܢܘܣ. ܘܕ.ܝܚ. ܦܘܦܠܝܣ. ܘܕ.ܝܛ.\n ܡܟܣܝܡܘܣ. ܘܕ.ܟ. ܝܘܠܝܢܘܣ. ܘܕ.ܟܐ. ܓܐܝܐܢܘܣ. ܘܕ.ܟܒ. ܣܘܡܐܟܘܣ. ܘܕ.ܟܓ. ܓܐܝܘܣ. ܘܕ.ܟܕ.\n ܝܘܠܝܢܘܣ. ܘܕ ܟܗ. ܩܦܝܛܘܢ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܫܒܥܝܢ ܘܫܒܥܼ. ܡܝܬ ܛܛܘܣ ܡܠܟܐ\n ܕܪ̈ܗܘܡܝܐ. ܘܐܚܕ ܡܠܟܘܬܐ ܡܢ ܒܬܪܗ ܠܘܩܝܘܣ ܘܐܘܪܠܝܘܣ ܒ̈ܢܘܗܝܼ ܫܢ̈ܝܐ .ܝܛ. ܘܝܪܚܐ ܚܕ...\n ܘܒܢܬ ܐܪ̈ܒܥ ܕܝܠܗܘܢܼ ܫܒܼܐ ܘܠܓܫ ܡܠܟܐ ܕܦܪ̈ܬܘܝܐ ܩܘܪ̈ܝܣ ܣ̈ܓܝܐܬܐ ܡܢ ܕܪ̈ܗܘܡܝܐ.. ܘܒܢܬ ܫ̈ܬ\n ܕܝܠܗܘܢܼ ܟܒܫ ܠܘܩܝܘܣ ܠܦܪ̈ܬܘܝܐ ܘܫܒܥܕ ܐܢܘܢ.܀ ܘܒܗܿ ܒܫܢܬ ܗܘܼܐ ܐܓܪܦܝܢܘܣ ܒܥܕܬܐ\n ܕܐܠܟܣܢܕܪܝܐ ܐܦܝܣܩܦܐܼ. ܫ̈ܢܝܐ ܬܪ̈ܬܥܣܪܐ.܀܀ ܫܢܬ ܬܪܝܢ ܐܠܦ̈ܝܢ ܘܡ̈ܐܐ ܘܬܡ̈ܢܝܢ ܘܬܠ̈ܬ\n ܠܐܒܪܗܡܼ . ܗܘܼܐ ܪܕܘܦܝܐ ܩܫܝܐ ܘܥܙܝܙܐ ܕܘܕܠܐ ܒܪ̈ܚܡܐ ܥܠ ܟܪ̈ܣܛܝܢܐ. ܘܐܣܗܕ. ܒܗ ܐܢ̈ܫܐ\n ܣ̈ܓܝܐܐ ܝܬܝܪܐܝܬ ܒܐܬܪ̈ܘܬܐ ܕܓܠܛܝܐ.. ܐܦ ܩܕܝܫܐ ܦܘܠܘܩܪܝܦܘܣ ܐܦܝܣܩܘܦܐ ܕܙܡܪܢܐܿ. ܘܦܐܦܝܘܣ\n ܐܦܝܣܩܘܦܐ ܕܬܘܬܒܘܬܐ ܬܠܡ̈ܝܕܘܗܝ ܕܝܘܚܢܢ ܫܠܝܚܐܼ ܒܗ ܐܣܗܕܘ.܀ ܘܒܗܿ ܒܫܢܬܐ ܗܕܐܼ. ܗܘܼܐ\n ܟܘܪܗܢܐ ܩܫܝܐ ܘܥܙܝܙܐ ܕܫܚܛܐܼ ܒܟܠܗܿ ܐܪܥܐ. ܘܡܛܼܐ ܐܦ ܥܕܡܐ ܠܪܗܘܡܐ.. ܒܐܠܟܣܢܪܝܐ ܕܝܢ ܗܘܼܐ\n ܐܦܝܣܩ ܐܓܪܦܝܢܘܣ.. ܘܒܥܕܬܐ ܕܪܗܘܡܐ ܣܘܛܪܼ ܫܢ̈ܝܐ ܬܡ̈ܢܐ.. ܘܒܐܢܛܝܟܝܐ ܗܘܐ\n ܐܦܝܣܩܘܦܐ ܕܫܬܐܼ ܬܝܦܝܠܘܣ. ܗܘܿ ܕܐܦ ܡܐܡܪ̈ܘܗܝ ܡܦܪ̈ܫܐ ܩܿܝܡܝܢ. ܒܗܢܐ ܕܝܢ (ܙܒܢܐ) ܡܬܝܕܥܝܢ\n ܐܦܝܣܩ̈ܘܦܐ ܒܥܕܬܐ ܗܠܝܢ. ܣܘܛܪ ܕܪܗܘܡܐ.. ܐܓܪܦܝܢܘܣ ܕܐܠܟܣܢܪܕܝܐ.. ܬܝܦܝܠܘܣ ܕܐܢܛܝܟܝܐ..\n ܕܝܢܘܣܝܘܣ ܕܩܘܪܢܬܘܣ.. ܐܦܘ[ܠܝـ]ـܢܪܝܘܣ ܕܐܝܪܦܘܠܝܣ. ܗܢܐ ܠܘܩܒܠ ܢܒܝܘܬܐ ܕܓܠܬܐ ܕܦܪ̈ܘܓܝܐ ܩܡ\n ܘܒܼܿܛܠ.. ܡܠܝܛܘܢ ܕܐܣܝܐ.܀܀ ܫܢܬ .ܒ. ܐܠܦ̈ܝܢ ܘ.ܩܦܚ.܆ ܐܢܛܘܢܢܣ ܒܟܠܙܒܢ ܣܝܡ ܗܘܐ ܠܘܩܒܠ\n ܒ̈ܥܠܕܒܒܐ ܠܡܬܟܬܫܘ ܥܡܗܘܢ. ܐܦ ܟܕ ܩܪܝܒ ܗܼܘ. ܘܟܕ ܡܫܪܕ ܠܪ̈ܝܫܝ ܩܪ̈ܒܐ. ܘܟܕ ܦܪܛܝܢܐܟܣ\n ܘܐܝܠܝܢ ܕܥܡܗ ܕܒܩܘܐܕܘܣ ܒܨܗܝܐ ܡܬܐܠܨܝܢ ܗܘܘܿ. ܡܛܪܐ ܡܢ ܫܡܝܐ ܗܐܘ ܠܗܘܢ. ܘܠܓܪ̈ܡܝܢܝܐ\n ܘܠܣܪ̈ܡܛܝܐ ܕܩܝܡܝܢ ܗܘܘ ܠܘܩܒܠܗܘܢܼ ܒܪܩܐ ܢܦܼܠ ܥܠܝܗܘܢܼ. ܘܠܣܓܝ̈ܐܐ ܡܢܗܘܢ ܚܒܼܠܘ ܐܡܿܪܝܢ\n ܕܝܢ ܕܐܦ ܐܝܓܪ̈ܬܗ ܕܡܪܩܘܣ ܡܠܟܐ ܩܝ̈ܡܢ܇ ܕܒܗܝܢ ܣܗܕ. ܕܟܕ ܩܪܝܒ ܗܘܼܐ ܚܝܠܗ ܠܡܐܒܕ ܒܨܗܝܐܿ.\n ܒܨ̈ܠܘܬܐ ܕܟܪ̈ܣܛܝܢܐ ܐܬܦܪܩܘ. ܟܕ ܐܦ ܡܛܪܐ ܡܢ ܫܡܝܐ ܗܘܐ.܀܀ ܫܢܬ .ܒ. ܐܠܦ̈ܝܢܼ ܘ.ܩܨܒ.܆ ܗܘܼܐ\n ܐܦܝܣܩ ܕܥܕܬܐ ܕܪܗܘܡܐܼ ܐܠܘܬܪܘܣܼ ܫܢܗܝܐ .ܝܗ... ܘܒܥܕܬܐ ܕܐܢܛܝܟܝܐܼ ܗܘܼܐ ܡܟܣܝܡܘܣ.܀܀ ܫܢܬ\n .ܒ. ܐܠܦܝ̈ܝܢ ܘ.ܩܨܕ܇ ܗܘܼܐ ܙܘܥܐ. ܘܙܘܡܪܢܐ ܕܒܐܣܝܐ ܢܦܠܬ.. ܘܡܛܠ ܕܬܬܒܢܐܼ ܐܬܬܢܝܚܬ ܡܢ\n ܫܩ̈ܠܐ ܫ̈ܢܝܐ ܥܣܪ̈.܀܀ ܫܢܬ .ܒ. ܐܠܦ̈ܝܢ ܘ.ܩܨܗ.܆ ܐܢܛܘܢܝܢܘܣ ܐܬܟܪܗ ܘܡܝܬܼ ܒܦܐܢܘܢܝܐ..\n ܘܐܡܠܟ ܒܬܪܗ ܩܘܡܐܕܘܣܼ ܫܢܗܝܐ ܬܠܥܣܪܗܐ.܀ ܒܥܕܬܐ ܕܝܢ ܕܐܠܟܣܢܕܪܝܐܼ. ܩܡ ܝܘܠܝܢܘܣ. ܘܕܒܼܿܪ\n ܫܢ̈ܝܐ ܥܣܪ̈.܀ ܐܝܪܢܘܣ ܐܦܝܣܩܘܦܐ ܕܠܘܓܕܘܢܘܣ ܡܬܝܕܥ.܀ ܬܘܒ ܐܦܝܣܩ̈ܘܦܐ ܕܐܘܪܫܠܡ. ܘܐܝܠܝܢ\n ܕܐܬܝܕܥ ܚܕ ܒܬܪ ܚܕ. ܕ.ܟܘ. ܩܼܡ ܡܟܣܝܡܘܣ.. ܘܕ.ܟܙ. ܐܢܛܘܢܝܢܘܣ.. ܘܕ.ܟܚ. ܘܠܝܣ.. ܘܕ.ܟܛ. ܕܘܠܟܝܢܘܣ.. ܘܕ.ܠ. ܢܪܩܣܣ.. ܘܕ.ܠܐ. ܕܝܘܣ.. ܘܕ.ܠܒ. ܓܪܡܐܢܘܢ..\n ܘܕ.ܠܓ. ܓܪܕܝܢܘܣ.. ܘܒܬܪܗܼ ܗܘ ܢܪܩܣܣ ܩܕܡܝܐ. ܕܐܝܟ ܗܠܝܢ ܟܠܗܘܢ ܐܦܝܣܩ̈ܘܦܐ ܐܬܝܒܘ ܒܐܘܪܫܠܡ.\n ܘܠܐ ܗܘܐ ܠܢ ܙܒܢܐ ܕܟܠ ܚܕ ܚܕ ܡܢܗܘܢ ܢܬܪܨ. ܒܗܿܝ ܕܠܐ ܐܬܪܫܼܡ ܙܒܢܐ ܕܡܕܒܪܢܘܬܗܘܢ.܀܀ ܫܢܬ\n .ܒ. ܐܠܦܗܝܢ ܘܡܬܝܢ ܘܬܠܬܼ. ܥܠ ܩܐܦܛܘܠܝܘܢ ܒܪܩܐ ܢܦܼܠ ܘܝܩܕܢܐ ܚܣܝܢܐ ܠܒܝܒܠܐܬܩܣ ܘܠܕܘ̈ܟܝܬܐ\n ܣ̈ܓܝܐܬܐ ܐܘܒܕ.܀ ܘܥܠ ܐܘܪܗܝܼ ܐܡܠܟܼ ܐܒܓܪ ܣܘܪܣ ܥܡ ܒܪܗ. ܫܢܬܐ ܚܕܐ ܘܝܪ̈ܚܐ ܫܒ̈ܥܐ. ܘܒܬܪܗ\n ܐܡܠܟܼ ܡܥܢܘ ܒܪܗ ܥܣܪ̈ܝܢ ܘܫܬ ܫܢ̈ܝܢ.܀ ܐܦܝܣܩܦܐ ܕܥܕܬܐ ܕܐܢܛܝܟܝܐܼ ܩܡ ܣܪܦܝܘܢ.. ܘܒܥܕܬܐ\n ܕܐܠܟܣܢܕܪܝܐ ܩܡܼ ܕܢܡܛܪܝܘ ܫܢ̈ܝܢ ܐܪ̈ܒܥܝܢ ܘܬܠܬ.܀ ܒܗܢܐ ܙܒܢܐ ܣܘܢܗܕܘܣ ܕܢܐܘܩܣܪܝܐ ܐܬܟܢܫܬ.܀\n ܘܬܘܒ ܒܗ ܒܗܢܐ ܙܒܢܐ ܡܬܝܕܥܝܢ ܐܦܝ̈ܣܩܦܐ ܕܡܛܪܝܘܣ ܕܐܠܟܣܢܕܪܝܐ.. ܣܪܦܝܘܢ ܕܐܢܛܝܟܝܐ.. ܢܪܩܣܣ\n ܕܐܘܪܫܠܡ.. ܐܪܢܝܘܣ ܕܠܘܓܝܕܘܢܘܣ.. ܕܝܢܘܣܘܝ ܕܩܘܪܢܬܘܣ.. ܐܦܘܠܝܢܪܣ ܕܐܝܪܦܘܠܘܣ.. ܒܩܛܘܪ\n ܕܪܗܘܡܐ.. ܐܠܟܣܢܕܪܣ ܕܐܠܟܣܢܕܪܝܐ ܙܥܘܪܬܐ.. ܐܦ ܬܝܦܝܠܘܣ ܡܢ ܩܣܪܝܐ.. ܘܦܠܘܩܪܐܛܝܣ\n ܘܒܐܟܘܠܝܕܘܣ ܪ̈ܥܘܬܐ . . . . . .ܬܐ ܡܬܝܕܥܝܢ ܗܘܘ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡ̈ܢܐܼ.\n ܩܘܡܐܕܣ ܐܩܝܡ ܪܕܘܦܝܐ ܥܠ ܟܪ̈ܣܛܝܢܐ. ܘܣ̈ܓܝܐܐ ܐܣܗܕ. ܘܐܦ ܗܼܘ ܩܠܝܠܐܝܬ ܩܒܠ ܡܣܡ ܒܪܝܫܐ. ܟܕ\n ܡܢ ܫܠܝ ܡܝܬ. ܘܐܬܚܢܩ ܒܒܝܬܐ ܕܒܣܛܝܐܢܘܣ.. ܘܐܡܠܟ ܒܬܪܗܼ ܦܪܛܝܢܐܣܟܣ܆ ܝܪ̈ܚܐ ܫ̈ܬܐ. ܘܒܬܪܗܼ\n ܣܘܪܘܣ ܫܢ̈ܝܐ ܬܡ̈ܢܥܣܪܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܠܬܥܣܪܐܼ. ܗܘܼܐ ܩܪܒܐ ܕܝܗ̈ܘܕܝܐ\n ܘܕܫܡܪ̈ܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܚܡܫܥܣܪ̈ܐܼ. ܗܘܼܐ ܐܦܝܣܩܦܐ ܕܥܕܬܐ\n ܕܪܗܘܡܐܼ ܙܦܘܪܝܘܣ.܀ ܒܗܢܐ ܕܝܢ ܙܒܢܐܼ. ܗܘܼܐ ܪܕܘܦܝܐ ܩܫܝܐ ܥܠ ܥܕܬܐ.. ܘܠܐܘܢܝܕܣ ܐܒܘܗܝ\n ܕܐܘܪܝܓܢܝܣ ܐܣܗܕ.. ܘܐܠܟܣܢܕܪܘܣ ܒܡܘܕܝܢܘܬܐ ܐܬܟܠܠ.܀ ܘܬܘܒ ܒܗ ܒܙܒܢܐ ܢܪܩܣܣ ܐܦܝܣܩܦܐ\n ܕܐܘܪܫܠܡ ܡܬܝܕܥ. ܗܼܘ ܕܝܢ ܗܢܐ ܢܪܩܣܣ ܓܒܪܐ ܐܝܬܘܗܝ ܚܝܠܬܢܐܼ ܘܣܥܪ ܚܝ̈ܠܐ. ܗܢܐ ܒܙܒܢܐ ܕܥܐܕܐ\n ܕܦܣܟܐܼ. ܚܣܼܪ ܗܘܐ ܠܗܘܢ ܡܫܚܐ ܠܡܫ̈ܡܫܢܐ. ܘܐܚܕܬ ܥܩܬܐ ܣܓܝܐܬܐ ܠܟܢܫܐ ܡܛܠܗܕܐ. ܗܼܘ ܕܝܢ\n ܛܘܒܢܐܿ ܟܕ ܚܼܙܐ ܠܥܩܬܐ ܕܗܘܬ ܠܟܢܫܐܼ ܦܩܼܕ ܠܗܘܢ ܠܡܫ̈ܡܫܢܐ ܕܢܩܪܒܢ ܠܗ ܡܝ̈ܐ. ܘܟܕ ܕܝܼܢ ܩܪܒ\n ܠܗܼ ܘܨܿܠܝ ܥܠܝܗܘܢܼ ܦܩܕ ܠܗܘܢ ܕܢܪܡܘܢ ܐܢܘܢ ܒܫܪ̈ܓܐ ܗܠܝܢܼ ܒܗܝܡܢܘܬܐ ܚܪܝܦܬܐ ܕܡܪܢ. ܘܟܕ\n ܥܒܼܕ ܗܕܐܪ. ܐܫܬܚܠܦܘ ܗܢܘܢ ܡܝ̈ܐ ܠܟܝܢܐ ܕܡܫܚܐܼ. ܒܝܕ ܚܝܠܐ ܐܠܗܝܐ ܘܒܨܠܘܬܐ ܕܛܘܒܢܐ. ܘܡܛܠ\n ܕܛܢܢܐ ܐܝܬܘܗܝ ܕܫܦܝܪ̈ܬܐ ܘܡܒܛܠܢܐ ܕܟܠܗܝܢ ܒܝ̈ܫܬܐܼ. ܐܢ̈ܫܐ ܬܠܬܐ ܣܥܪ̈ܝ ܒܝ̈ܫܬܐ܆ ܡܛܠܕܕܚܠܘܢ\n ܕܠܐ ܢܦܠܘܢ ܒܐܝܕ̈ܘܗܝܼ ܪܟܒ ܥܠܘܗܝ ܥܠܬܐܼ ܘܩܛܪܓܘܗܝ ܒܡܟܠܩܪܨܐ ܩܕܡ ܥܡܐ. ܟܕ ܐܡܼܪ ܚܕ\n ܡܢܗܘܢܼ. ܕܐܢ ܠܐ ܐܝܬܝܗܿ ܗܕܐܼ ܒܢܘܪܐ ܐܿܝܩܕ. ܐܚܪܢܐ ܕܝܢ ܐܡܼܪܼ. ܕܐܢ ܠܐ ܫܪܝܪܐܼ ܒܟܘܪܗܢܐ\n ܠܐ ܡܬܐܣܝܢܐ ܐܿܦܠ. ܐܚܪܢܐ ܕܬܠ̈ܬܐ ܬܘܒ ܐܡܼܪܼ. ܕܐܢ ܠܐ ܫܪܝܪܐܼ ܒܟܘܪܗܢܐ ܠܐ ܡܬܐܣܝܢܐ ܐܿܦܠ.\n ܐܚܪܢܐ ܕܬܠ̈ܬܐ ܬܘܒ ܐܡܼܪܼ. ܕܐܢ ܠܐ ܚܘܝܐ ܠܝ ܗܕܐܼ ܢܬܥܘܪ̈ܢ ܥܝ̈ܢܝ. ܘܟܕ ܐܡܼܪ ܡܪ̈ܚܡܐܼ ܐܢܫ\n ܡܢ ܡܗ̈ܝܡܢܐܼ ܠܐ ܗܝܡܢ ܐܢܘܢ. ܐܠܐ ܐܝܟ ܡܐ ܕܗܢܘܢ ܦܣܩܘ ܥܠܝܗܘܢ ܘܒܐܝܢܐ ܕܗܘ ܟܐܒܐ ܕܗܢܘܢ\n ܠܗܘܢ ܓܒܘܼ. ܒܥܓܠ ܘܩܠܝܠܐܝܬ ܐܕܪܟ ܐܢܘܢ ܡܣܡ ܒܪܝܫܐ. ܘܡܛܠ ܕܗܼܘ ܢܪܩܣܣ ܠܐ ܡܫܟܚ ܗܘܐ ܕܢܫܡܫ\n ܒܝܕ ܝܩܪܘܬܐ ܕܣܝܒܘܬܐܼ. ܐܬܚܙܝ ܠܐܠܟܣܢܕܪܣ ܐܦܝܣܩܦܐ ܕܩܣܪܝܐ ܒܚܙܘܐܼ. ܕܢܐܬܐ ܢܚܙܐ ܕܘܟܝ̈ܬܐ\n ܕܡܕܒܪܢܘܬܐ. ܘܟܕ ܡܢܥ ܠܐܘܪܫܠܡ. ܬܘܒ ܐܬܚܙܝ ܠܟܠܗܿ ܥܕܬܐ ܕܬܡܢ܆ ܕܦܘܩܘܢ\n ܘܩܒܠܘ ܠܐܦܝܣܩܦܐ܇ ܐܝܢܐ ܕܢܡ ܐܠܗܐ ܠܟܘܢ ܐܬܓܒܝ. ܘܟܕ ܢܦܩܘ ܐܪܥ ܠܐܠܟܣܢܕܪܘܣܼ ܟܕ ܐܬܿܐ.\n ܘܗܟܢܐ ܐܬܟܠܝ ܡܢ ܐܦܝ̈ܣܩܦܐ܆ ܐܝܢܐ ܕܡܢ ܐܠܗܐ ܠܟܘܢ ܐܬܓܒܝ. ܘܟܕ ܢܦܩܘ ܐܪܥ ܠܐܠܟܣܢܕܪܘܣܼ ܟܕ\n ܐܬܿܐ. ܘܗܟܢܐ ܐܬܟܠܝ ܡܢ ܐܦܝ̈ܣܩܦܐ ܘܐܚ̈ܐ. ܘܟܠܗܿ ܥܕܬܐ ܕܬܡܢ. ܘܠܐ ܝܗܼܒܘ ܠܗ ܕܢܐܙܠ ܬܘܒ\n ܠܐܬܪܗ. ܐܠܐ ܫܡܫ ܥܡ ܢܪܩܣܣ. ܟܕ ܗܿܘ ܚܝ.܀ ܒܗܢܐ ܕܝܢ ܙܒܢܐܼ ܐܦ ܗܪܣܝܣ ܕܡܘܢܛܢܘܣ ܐܝܬ ܗܘܐ.\n ܩܪܝܬܐ ܚܕܐܐܝܬ ܒܡܝܣܝܐ. ܕܫܡܗܿ ܐܪܕܒܘ. ܕܡܢܗܿ ܓܒܪܐ ܚܕ ܐܝܬ ܗܘܐ ܕܗܝܡܢ ܗܘܐ ܚܕܬܐܝܬ. ܕܫܡܗ\n ܗܘܐ ܡܘܢܛܢܘܣ. ܗܢܐ ܡܠܐ ܣܛܢܐ ܠܒܗ. ܟܕ ܐܡܿܪ ܘܡܬܢܒܐ ܡ̈ܠܐ ܢܘܟܪ̈ܝܬܐ ܠܒܪ ܡܢ ܡܫܠܡܢܘܬܐ\n ܕܥܕܬܐ. ܘܡܫܬܒܗܪ ܗܘܐ ܗܼܘ ܡܘܢܛܢܘܣ. ܘܐܡܿܪ ܗܘܐ ܥܠ ܢܦܫܗܼ ܕܗܘ ܐܝܬܘܗܝ ܪܘܚܐ ܦܪܩܠܝܛܐ. ܘܐܦ\n ܐܩܝܡ ܢ̈ܫܐ ܡܢ ܕܝܠܗܼ ܬܪ̈ܬܝܢ. ܘܡܠܐ ܐܢ̈ܝܢ ܪܘܚܐ ܕܫܘܩܪܐ. ܘܩܼܪܐ ܐ̈ܢܝܢ ܢܒ̈ܝܬܐ. ܕܠܚܕܐ\n ܫܡܗܿ ܗܘܐ ܦܪܝܣܩܐ. ܘܕܐܚܪܝܬܐ ܡܫܟܣܝܡܠܐ. ܠܘܩܒܠ ܗܠܝܢ ܐܩܪܒ ܩܕܝܫܐ ܐܦܘ[ܠܝـ]ـܢܪܝܘܣ\n ܐܦܝܣܩܘܦܐ ܕܐܝܪܦܘܠܝܣ ܕܐܣܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܥܣܪܝܢ ܘܫܬܼ. ܡܝܬ ܣܘܪܘܣܼ ܟܕ ܡܩܪܒ\n ܗܘܐ ܥܡ ܒܪ̈ܒܪܝܐ. ܘܐܡܠܟ ܒܬܪܗܼ ܐܢܛܘܢܝܢܘܣ ܫ̈ܢܝܐ ܫܒ̈ܥ.܀ ܫܢܬ .ܒ. ܐܠܦ̈ܝܢ ܘ.ܪܟܙ.܆ ܗܘܐ\n ܐܦܝܣܩܘܦܐ ܕܬܡܢ̈ܝܐ (ܒܐܢܛܝܟܝܐ) ܐܣܩܠܝܦܕܘܣ. ܘܒܐܘܪܫܠܡ ܗܘܼܐ ܐܠܟܣܢܕܪܘܣ.܀܀ ܫܢܬ .ܒ. ܐܠܦ̈ܝܢ\n ܘܡܬܝܢ ܘܬܠܬܝܢ ܘܬܪ̈ܬܝܢ܆ ܗܘܐ ܛܘܦܢܐ ܕܡܝ̈ܐ ܒܐܘܪܗܝܼ ܡܢ ܢܗܪܐ ܗܿܘ ܕܥܐܠ ܠܗܿ ܡܢ ܓܒܐ ܡܥܪܒܝܐ\n ܕܝܠܗܿ ܕܡܕܝܢܬܐ. ܒܗ ܒܗܢܐ ܢܗܪܐ ܕܡܬܩܪܐ ܕܝܨܢ܇ ܗܘܧܘ ܒܗ ܫ̈ܦܥܐ ܩ̈ܫܝܐ ܕܡ̈ܝܐ ܒܠܠܝܐ. ܘܟܕ\n ܟܠܢܫ ܕܡܝܟ ܘܫܠܼܐ ܘܢܝܚ ܒܓܘ ܒܝܬܗܼ. ܥܠ ܗܼܘ ܢܗܪܐ ܟܕ ܡܠܼܐ ܣܦܐ ܒܣܦܐܼ. ܘܐܣܼܬܟܪ ܡܦ̈ܩܢܘܗܝ\n ܕܒܫܘܪܐ ܡܕܢܚܝܐܿ. ܡܢ ܚܝܠܐ ܕܩܘܦܝܐ ܕܛܥܼܝܢ ܗܘܐ ܡܢ ܛܘܪ̈ܐ ܘܡܢ ܫܘ̈ܩܐ. ܘܗܼܦܟ ܡܡܘܠܐ ܗܿܘ ܠܒܣܬܪܗ. ܘܟܕ ܟܠܢܫ ܕܡܝܟ ܥܠ ܥܪܣܗܼ. ܥܠܘܢ ܡܝ̈ܐ ܥܠܝܗܘܢ ܡܢ ܬܪ̈ܥܐ ܘܡܢ ܟܘ̈ܐܼ\n ܘܐܬܬܚܢܩܘ ܥܠ ܬܫܘ̈ܝܬܗܘܢ. ܘܒ̈ܬܐ ܐܝܠܝܢ ܕܒܢܼܝܢ ܒܛܝܢܐ ܘܒܠ̈ܒܢܐ ܬܪܘ ܘܢܦܼܠܘ. ܘܟܒܫܘܢ\n ܠܡܪ̈ܝܗܘܢ ܒܓܘܗܘܢܼ ܘܡܢ ܫܠܝ ܗܘܼܘ ܩܒܪ̈ܐ ܠܥܡܘܪ̈ܝܗܘܢ. ܘܫܠܡܬ ܢܒܝܘܬܐ ܕܐܡܿܪܐ: ܕܩܒܪܗܝܗܘܢ\n ܒܒ̈ܝܬܝܗܘܢ ܠܥܠܡ. ܘܐܬܚܢܩܘ ܕܝܢ ܒܗܿ ܝܬܝܪ (ܡܢ) ܬܪ̈ܝܢ ܐܠܦ̈ܝܢ ܕܒܢܝ̈ܢܫܐܼ ܘܣܘܓܐܐ ܕܒܥܝܪܐ.\n ܟܕ ܕܝܢ ܐܬܩܫܝ ܗܼܘ ܡܡܘܠܐ ܥܠ ܫܘܪܐܼ. ܐܬܪܥ ܡܢ ܫܠܝ ܘܢܦܼܠ. ܘܐܬܓܪܦ ܩܕܡ ܡܝ̈ܐ. ܘܫܒܐ ܐܦ\n ܠܡܕܝܢܬܐ ܘܐܦܩ ܟܠܡܕܡ ܕܟܒܼܫ ܗܼܘ ܫܦܥܐ ܕܡ̈ܝܐ. ܫ̈ܠܕܐ ܕܒܢ̈ܝܢܫܐ ܘܕܒܥܝܪܐܿ. ܘܩܝܗܣܐܿ\n ܘܨܒ̈ܘܬܐ ܕܒ̈ܬܐ ܘܡ̈ܐܢܐ ܡܦܪ̈ܓܐ. ܘܟܠܡܕܡ ܕܐܝܬ ܒܫܘ̈ܩܐ ܘܒܚ̈ܢܘܬܐ ܕܝܠܗܿ. ܫܒܼܐ ܕܝܢ ܐܦ ܓܢ̈ܣ\n ܘܒ̈ܬܐ ܘܩܘܪ̈ܝܣ ܘܩܢܝܢܐ ܟܠܗ ܕܩܕܡܘܗܝ. ܕܐܝܬ ܒܦܩܥܬܐ ܕܐܘܪܗܝ ܘܕܚܪܢ. ܘܐܝܬ ܠܡܚܙܐ ܠܥܣܪ̈ܬܐ\n ܟܕ ܡܫܘ̈ܝܢ ܘܐ̈ܙܠܢ ܒܓܘܗ. ܘܓܕܫܐ ܘܠܡܪ̈ܝܗܝܢ ܒܓܘܗܝܢ.܀܀ ܫܢܬ .ܒ. ܐܠܦܝܢ ܘܡܬܝܢ ܘܬܠܬܝܢ\n ܘܬܠܬ. ܗܘܼܐ ܩܪܒܐ ܩܫܝܐ ܐܦ ܥܙܝܙܐ. ܘܪܘܬ ܐܪܥܐ ܗܿܝ ܡܢ ܕܡܐ ܕܒܢ̈ܝܢܫܐܼ ܕܒܝܬ ܐܘܪܗܝ ܢ. ܘܒܗ\n ܒܩܪܒܐ ܐܬܩܛܠ ܐܢܛܘܢܝܢܘܣ ܡܠܟܐ ܕܪ̈ܗܘܡܝܐ.. ܘܐܡܠܟ ܡܢ ܒܬܪܗܼ ܡܩܪܝܢܘܣ ܫܢܬܐ ܚܕܐ. ܘܐܬܩܛܠ ܐܦ\n ܗܼܘ ܒܐܪܟܐܠܝܘܣ. ܘܐܡܠܟ ܒܬܪܗܼ ܐܢܛܘܢܝܢܘܣ ܕܡܢ ܐܠܓܐܒܠܐ܀ ܗܪܟܐ ܐܦ ܡܠܟܘܬܐ ܕܐܘܪ̈ܗܝܐ ܒܛܠܬ.\n ܕܐܚܕ ܫܘܠܛܢܐ ܕܡܠܟܘܬܗܘܢ ܫܢ̈ܝܐ ܬܠܬܡ̈ܐܐ ܘܚ̈ܡܫܝܢ ܘܬܪ̈ܬܝܢ. ܘܐܬܟܒܫܘ ܬܚܝܬ ܐܝܕܐ ܕܪ̈ܗܘܡܝܐ\n ܡܢ ܗܫܐ ܘܠܗܠ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܠ̈ܬܝܢ ܘܐܪ̈ܒܥܼ. ܗܘܼܐ ܐܦܝܣܩܘܦܐ\n ܕܥܕܬܐ ܕܐܢܛܝܟܝܐܼ ܦܝܠܛܘܣ.. ܒܥܕܬܐ ܕܝܢ ܕܪܗܘܡܐܼ ܗܘܼܐ ܩܠܝܣܛܘܣ.܀܀ ܒܫܢܬ .ܒ. ܐܠܦ̈ܝܢ\n (ܘܡܬܝܢ) ܘܬܠ̈ܬܝܢ ܘܫܬܼ. ܒܦܠܣܛܝܢܐ ܢܝܩܦܘܠܝܣ ܡܕܝܢܬܐ ܐܬܒܢܝܬ. ܗܿܝ ܕܡܢ (ܩܕܝܡ) ܥܡܐܘܣ\n ܡܬܩܪܝܐ ܗܘܬ.܀܀ ܫܢܬ .ܒ. ܐܠܦܗܝܢ ܘ.ܪܠܚ.܆ ܐܬܩܛܠ ܐܢܛܘܢܝܢܘܣܼ ܒܫܘܩܐ ܕܪܗܘܡܐ.. ܘܐܚܕ ܡܠܟܘܬܐ\n ܡܢ ܒܬܪܗܼ ܐܠܟܣܢܕܪܘܣ ܒܪܗܿ ܕܐܡܐܐܼ. ܫܢ̈ܝܐ ܬܠܬܥܣܪ̈ܐ. ܗܢܐ ܐܬܚܙܝ ܟܼܪܝܣܛܝܢܐ ܩܕܡܝܐ ܒܡ̈ܠܟܐ\n ܕܪ̈ܘܡܢܝܐ. ܘܐܦ ܡܐܡܐܐ ܐܡܗ ܕܝܠܗ ܕܐܠܟܣܢܕܪܘܣܼ ܐܡܿܪܝܢ ܥܠܝܗܿ ܕܠܐ ܗܘܼܬ ܡܢ ܢ̈ܫܐ ܕܥܠܡܐ\n ܐܢܬܬܐ ܕܕܚܠܐ ܗܘܼܬ ܡܢ ܐܠܗܐ ܝܬܝܪ ܡܗܿ. ܐܝܟܢܐ ܕܐܦ ܬܫ̈ܥܝܬܐ ܣ̈ܓܝܐܬܐ ܐܝܬ ܥܠܝܗܿ ܡܛܠ\n ܕܘܒܪ̈ܝܗܿ ܫܦܝܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ܆ ܗܘܼܐ ܐܘܪܒܐܢܘܣ ܐܦܝܣܩ ܕܥܕܬܐ\n ܕܪܗܘܡܐ܆ ܫܢ̈ܝܐ ܬܫ̈ܥ.. ܘܒܥܕܬܐ ܕܐܢܛܝܟܝܐ ܩܡ ܙܒܢܘܣ.. ܐܘܪܝܓܢܝܣ ܒܐܠܟܣܢܕܪܝܐ ܡܬܝܕܥ.܀܀ ܫܢܬ\n .ܒ. ܐܠܦ̈ܝܢ ܘ.ܪܡܘ.܆ ܗܘܼܐ ܐܦܝܣܩܘܦܐ ܕܥܕܬܐ ܕܐܠܟܣܢܕܪܝܐ ܗܪܐܩܠܘܣܼ ܫܢ̈ܝܐ .ܝܛ.܀ ܐܦ ܒܗ\n ܒܙܒܢܐ ܗܢܐܼ ܗܘܐ ܫܓܘܫܝܐ ܪܒܐ ܒܗܿ ܒܐܠܟܣܢܕܪܝܐ. ܘܫܝܢ ܡܢ ܬܡܢ ܐܘܪܝܓܢܣܼ ܘܒܩܣܪܝܐ ܕܦܠܣܛܝܢܐܼ\n ܥܘܡܪܗ ܥܒܼܕ.܀ ܘܒܗܿ ܒܫܢܬܐܼ ܗܘܐ ܐܦܝܣܩܘܦܐ ܕܥܕܬܐ ܕܪܗܘܡܐܼ ܦܐܢܛܝܐܢܘܣܼ ܫܢ̈ܝܐ ܚ̈ܡܫ.܀܀ ܫܢܬ\n .ܒ. ܐܠܦ̈ܝܢ ܘܡܬܝܢ ܘܚܡܫـ[ـܝـ]ـܢ ܘܚܕܐܼ. ܐܬܩܛܠ ܐܠܟܣܢܕܪܘܣ ܒܡܓܘܢܛܝܐܩܘܣ. ܘܐܡܠܟܼ\n ܡܟܣܡܝܢܘܣܼ. ܫܢܗܝܐ ܬܠ̈ܬ. ܗܢܐ ܐܙܝܥ ܪܕܘܦܝܐ ܩܫܝܐ ܥܠ ܡܕܒܪ̈ܢܐ ܕܥܕܬܐ. ܘܐܙܝܥ ܘܛܪܕ ܘܐܦܩ\n ܐܢܘܢ ܡܢ ܟܘܪ̈ܣܘܬܗܘܢ. ܘܣ̈ܓܐܐ ܐܣܗܕ ܒܗ ܒܪܕܘܦܝܐ. ܐܦ ܥܠܘܗܝ ܕܝܠܗ ܫܕܪ ܐܠܗܐ ܪܘܓܙܐ ܩܠܝܠܐܼ\n ܘܢܣܒܗ ܡܢ ܚܝ̈ܐ ܗܠܝܢ. ܟܕ ܐܬܩܛܠ ܒܐܩܘܠܝܐ. ܘܐܡܠܟ ܒܬܪܗܼ ܓܘܪܕܝܐܢܘܣܼ ܫܢ̈ܝܐ\n ܫ̈ܬ.܀܀ ܫܢܬ .ܒ. ܘܐܠܦ̈ܝܢ ܘܡܬܝܢ ܘܚ̈ܡܫܝܢ ܘܚ̈ܡܫܼ. ܗܘܐ ܒܥܕܬܐ ܕܪܗܘܡܐ ܐܢܛܘܪܣ ܝܚܐ ܚܕ..\n ܘܒܬܪܗܼ ܗܘܼܐ ܩܕܝܫܐ ܦܐܒܝܐܢܘܣܼ ܫܢ̈ܝܐ ܬܪܬܥܣܪ̈ܐ.܀ ܗܢܐ ܕܝܢ ܩܕܝܫܐ ܦܐܒܝܐܢܘܣܼ ܢܐܡܪ ܩܠܝܠ\n ܥܠ ܗܘܿܝܗ. ܟܕ ܓܝܪ ܡܝܬ ܩܕܝܫܐ ܐܢܛܘܪܣ ܐܦܝܣܩ ܘܟܠܢܫ ܪܗܿܛ ܠܕܪܓܐ ܗܢܐ ܕܪܝܫܢܘܬܐ: ܘܐܦ\n ܐܬܟܢܫܘ ܐܦܝ̈ܣܩܦܐ ܡܢ ܟܠ ܦܢ̈ܝܢ: ܘܩܫ̈ܝܫܐ ܘܕܝܪ̈ܝܐ ܠܗܿ ܠܪܘܡܐܼ ܐܝܟ ܡܢ ܕܢܥܒܕܘܢ ܠܗܿ\n ܐܦܝܣܩܦܐ: ܘܐܦ ܐܢ̈ܫܐ ܝܕܗܝܥܐ ܘܫܒ̈ܝܚܐ ܐܝܬ ܗܘܐ ܬܡܢ: ܕܐܝܬ ܗܘܐ ܥܠܝܗܘܢ ܡܣܒܪܢܘܬܐ ܠܣ̈ܓܝܐܐ\n ܡܛܠ ܨܒܘܬܐ ܗܕܐ: ܘܗܢܐ ܠܗܢܐ ܒܥܿܐ ܘܗܢܐ ܠܗܢܐ ܡܩܠܣ. ܦܐܒܝܐܢܘܣ ܕܝܢܼ ܟܕ ܥܠ ܬܪܥܝܬܐ ܕܒܪܢܫܐ\n ܠܐ ܣܠܼܩܼ. ܓܕܫ ܐܬܐ ܡܢ ܐܓܘܪܣܐ ܚܕ ܕܠܒܪ ܡܢ ܡܕܝܢܬܐ. ܘܥܡ ܐܚܪ̈ܢܐ ܕܥܡܗܼ ܐܬܩܼܪܒ ܗܘܐ\n ܕܢܞܚܙܐ ܠܗܿܝ ܕܗܘܝܐܼ ܐܝܟ ܟܠܢܫ. ܘܟܕ ܕܝܢ ܩܼܪܒ ܘܡܼܛܐܼ. ܦܪܚܬ ܒܕܡܘܬܐ ܕܓܘܫܡܐ ܕܝܘܢܐ ܡܢ\n ܫܠܿܝ ܘܢܚܬܬ ܡܢ ܪܘܡܐܼ. ܘܥܠ ܪܝܫܗ ܫܟܢܬ. ܘܡܢ ܫܠܝ ܩܥܼܐ ܥܡܐ ܟܠܗ ܐܝܟ ܕܡܢ ܚܕ ܦܘܡܐܼ ܕܫܘܐ\n ܗܘ. ܘܗܟܢܐ ܫܩܠܘܗܝ ܘܐܬܒܘܗܝ ܥܠ ܬܪܘܢܣ ܕܐܦܝܣܩܦܘܬܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫ̈ܬܝܢ܆\n ܐܬܩܼܛܠ ܓܐܘܪܕܝܐܢܘܣ ܒܦܪܬܘ. ܘܐܡܠܟ ܒܬܪܗܼ ܦܝܠܦܘܣܼ ܫܢܝ̈ܐ ܫܒ̈ܥ.܀ ܒܡܠܟܘܬܗ ܕܦܠܝܦܘܣܼ ܐܠܦ\n ܫ̈ܢܝܢ ܡ̈ܠܼܝ. ܘܐܓܘܢܐ ܕܫܢ̈ܝܢ ܐܠܦ ܐܫܬܡܫ. ܘܚܝ̈ܘܬܐ ܐܬܩܛܠ. ܘܬܐܛܪܘܢ ܒܦܩܥܬܐ ܕܐܪܝܣ ܬܠ̈ܬܐ\n ܝܘ̈ܡܝܢ ܘܬܠܬܐ ܠܝ̈ܠܘܢ ܗܘܼܬ. ܗܕܐ ܕܝܢ ܡܬܐܡܪܐ ܗܘܼܬ ܥܠܘܗܝ ܡܠܬܐ ܕܐܝܬܘܗܝ ܟܪܣܛܝܢܐ ܘܒܝܘܡܐ\n ܚܪܢܐ ܕܦܨܚܐܼ. ܨܼܒܐ ܗܘܐ ܕܢܬܚܠܛ ܒܨܠܘܬܐ ܥܡ ܥܡܐ. ܘܟܕ ܗܕܐ ܠܐ ܝܗܼܒ ܠܗ ܐܦܝܣܩܘܦܐ\n ܦܐܒܝܐܢܘܣ: ܥܕܡܐ ܕܢܘܕܐ ܘܢܚܫܘܒ ܢܦܫܗ ܥܡ ܗܿܢܘܢ ܕܡܛܠ ܣܟܠܘܬܗܘܢ ܩܝܡܝܢ ܒܬܝܒܘܬܐ. ܟܕ ܐܡܪ\n ܗܘܼܐ ܠܕܐ ܡܩܒܠ ܠܗܼ. ܐܠܐ ܥܒܕ ܗܕܐܼ. ܡܛܠ ܪ̈ܫܝܢܐ ܣ̈ܓܝܐܐ ܕܐܝܬ ܗܘܐ ܠܗ\n ܥܠܘܗܝ. ܘܐܬܛܦܝܣ ܡܢ ܟܠܗܿ ܬܪܥܝܬܗܼ. ܐܝܟ ܕܡܬܐܡܪ ܥܠܘܗܝ. ܘܚܘܝ ܒܥܿܒܕܐ ܪܥܝܢܐ ܫܪܝܪܐ ܕܐܝܬ\n ܗܐ ܠܗ ܒܕܚܠܬ ܐܠܗܐ. ܘܗܟܢܐ ܩܼܒܠܿܘܗܝ ܘܥܠ ܠܥܕܬܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܫܬܝܢ ܘܐܪܒܥܼ.\n ܗܘܐ ܕܝܢܘܣܝܘܣ ܐܦܝܣܩܦܐ ܕܐܠܟܣܢܪܕܪܝܐܼ. ܫܢ̈ܝܐ ܫܒܥܣܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܬܝܢ\n ܘܫܒܥܼ. ܐܬܩܛܠ ܡܠܟܐ ܡܗܝܡܢܐ ܦܝܠܦܘܣ ܥܡ ܒܢ̈ܘܗܝ. ܘܐܡܠܟܼ ܕܩܝܘܣܿ ܫܢܬ ܚܕܐ ܘܝܪ̈ܚܐ ܬܠ̈ܬܐ.\n ܗܢܐ ܕܝܢ ܕܩܝܘܣܿ ܟܕ ܠܡܗܝܢܐ ܘ[ܕܚܠ ܠܐܠܗܐ ܦܝܠܦܘܣ] ܘܠܒ̈ܢܘܗܝ ܩܛܼܠܼ. ܡܛܠ ܒܥܠܕܒܒܘܬܐܕܐܝܬ\n ܗܘܐ ܠܗ [ܠܘܬ ܦܝܠܦܘܣ]. ܒܝܕ ܕܗܼܘ ܩܕܝܫܐ ܡܡܟܟ ܗܐܘ ܐܦ ܡܣܚܦ ܗܘܐ ܠܣܓܕܬ ܦܬܟܪ̈ܐܼ ܒܝܕ\n ܒܥܠܕܒܒܘܬܐ ܕܠܘܬܗ ܐܬܓܘܙܠ ܪܘܓܗ ܐܦ ܥܠܝܢ܆ ܘܐܩܝܡ ܪܕܘܦܝܐ ܥܠ ܪ̈ܥܘܬܐ ܩܕ̈ܝܫܐ ܕܥܕܬܐ. ܘܥܠ\n ܟܠܗܘܢ ܒܢ̈ܝܢܫܐ ܕܒܗܿ. ܘܥܩܼܪ ܐܦ ܣܚܦ ܘܒܕܪ ܠܥܕ̈ܬܐ ܘܠܗ̈ܝܟܠܐ. ܘܫܿܦܼܥ ܕܡܐ ܕܒܢ̈ܝܗܿ. ܒܗ\n ܕܝܢ ܒܪܕܘܦܝܐ ܗܢܐܐܣܗܕܼ. ܩܕܝܫܐ ܦܐܒܝܐܢܘܣ ܐܦܝܣܩܘܦܐ ܕܪܘܡܐ. ܘܐܠܟܣܢܕܪܘܣ ܐܦܝܣܩܘܦܐ\n ܕܐܘܪܫܠܡ. ܘܕܝܢܘܣܝܣ ܕܐܠܟܣܢܕܪܝܐ. ܘܐܘܪܝܓܢܝܣ ܣ̈ܓܝܐܬܐ ܣܒܼܠ. ܩ̈ܫܝܫܐ ܕܝܢ ܘܚܝ̈ܕܝ ܘܡܗ̈ܝܡܢܐ\n ܒܢ̈ܝ ܥܠܡܐܼ ܕܥܒܿܪܝܢ ܠܡܢܝܢܐ ܐܣܗܕ ܒܫܢܬܐ ܗܕܐ. ܘܢܦܼܩ ܐܦ ܡܢ ܕܘܟܬܗܼ ܒܝܕ ܓܘܙܠܐ ܕܪܘܓܙܐ\n ܕܫܐܕܐ ܕܥܠܘܗܝ. ܕܢܥܒܪ ܒܟܠܗܘܢ ܐܬܪ̈ܘܬܐ ܘܢܪܕܘܦ ܠܟܠܗܘܢ ܡܗ̈ܝܡܢܐ. ܡܛܼܝ ܕܝܢ ܐܦ ܥܕܡܐ\n ܠܐܦܣܘܣ ܡܕܝܢܬܐ. ܒܗܿ ܕܝܢܼ ܝܬܝܪ ܡܢ ܟܠܗܝܢ ܣܥܼܪ ܒܗܿ ܒܝ̈ܫܬܐ. ܐܝܟܢܐ ܕܨܒܿܐ ܐܢܐ ܗܪܟܐ ܐܢܘܚ\n ܥܠ ܡܠܬܝܼ. ܘܐܫܬܥܐ ܩܠܝܠ ܡܢ ܣܓܝ ܥܠ ܒܝ̈ܫܬܐ ܕܐܣܬܥܪ̈ ܒܡܕܝܢܬܐ ܗܕܐ ܐܦܣܘܣ. \n ܬܫܥܝܬܐ ܕܥܠ ܐܦܣܘܣܼ ܘܥܠ ܗܠܝܢ ܬܡܢܝܐ ܛܠܝ̈ܐ ܕܐܣܗܕ ܒܗܿ. ܟܕ ܕܝܢ ܕܩܝܘܣ ܥܘܿܠܐ ܐܡܠܟ ܗܘܐ\n ܘܢܚܬ ܗܐ ܠܒܘܙܛܝܐ ܘܠܐܦܣܘܣ ܡܕܝܢܬܐ ܡܢ ܓܪܬܓܢܐ ܡܕܝܢܐ. ܗܝܕܝܢ ܥܕ̈ܬܐܕܐܬܪܐ ܐܬܬܚܕܝ.\n ܘܟ̈ܢܘܫܬܐ ܕܡܗ̈ܝܡܢܐ ܐܬܒܕܪ. ܘܟܗ̈ܢܐ ܘܐܚ̈ܐ ܕܚܠܘ ܘܫܢܝܘ ܡܢ ܩܕܡܘܗܝ. ܟܕ ܕܝܢ ܥܼܠ ܗܼܘ ܕܩܝܘܣ\n ܠܐܦܣܣ ܐܬܬܪܝܡ ܠܒܗ. ܘܫܪ ܕܢܒܢܐ ܥܠܘ̈ܬܐ ܡܨܥܬ ܟܪܟܐ. ܘܟܕ ܒܚܢܦܘܬܐ ܡܬܥܙܙ ܗܘܐܼ. ܠܪ̈ܘܪܒܢܐ\n ܕܟܪܟܐ ܦܩܕ ܗܘܐܼ ܘܡܕܒܚܝܢ ܗܘܘ ܥܡܗ ܠܦܬܟܪ̈ܐ. ܘܡܛܢܦ ܗܘܐ ܦܓܪ̈ܝܗܘܢ ܒܕ̈ܒܚܐ. ܘܟܢ̈ܫܐ ܚܒܝ̈ܨܐ\n ܟܠܝܘܡ ܡܢ ܟܠܕܘܟ ܟܢܝܫܝܢ ܗܘܘ ܡܨܥܬ ܟܪܟܐ ܐܦܝܣܘܣ. ܘܬܢܢܐ ܕܣܘ̈ܬܐ ܕܕܒܚܐܼ ܠܡܕܝܢܬܐ ܡܚܦܐ\n ܗܘܐ. ܘܥܡܛܢܐ ܕܥܛܪܐ ܕܝܩܕܢܐ ܕܣ̈ܘܬܐ ܡܢ ܡܨܥܬܐ ܟܪܟܐ ܣܿܠܩ ܗܘܐ. ܘܡܚܦܐ ܗܘܐ ܠܫܘܪ̈ܝܗܿ ܟܕ\n ܚܕܪܐ. ܒܗ ܗܟܝܠ ܒܗܿܘ ܚܓܐ ܟܡܝܪܐ ܕܬܡܢ ܕܚܢܦܘܬܐ ܟܢܝܫ ܗܘܐܼ. ܐܒܠܐ ܗܘܼܐ ܪܒܐ ܠܡܗ̈ܝܡܢܐ.\n ܘܪ̈ܝܫܝܗܘܢ ܐܬܪܟܢܘ. ܟܕ ܡܚܦܝܢ ܘܡܬܬܢܚܝܢ ܗܘܘ. ܘܒܬܚܦܝܬܐ ܐܦܝ̈ܗܘܢ ܡܚܦܝܢ ܗܘܘ ܡܢ ܕܚܠܬܐ\n ܕܪܕܘܦܝܐ. ܘܡܢ ܫܠܝ ܒܝܘܡܐ ܕܬܠܬܐ ܦܩܼܕ ܡܠܟܐ ܕܢܬܬܚܕܘܢ ܟܪ̈ܣܛܝܢܐ. ܚܢ̈ܦܐ ܕܝܢ ܘܝܗ̈ܘܕܝܐ\n ܠܘܝܢ ܗܘܘ ܠܐܣܛܪ̈ܛܝܘܛܐ. ܘܡܢ ܓܢ̈ܝܬܐ ܘܟܡ̈ܝܢܐ ܡܦܩܝܢ ܗܘܘ ܠܗܘܢ ܠܡܗ̈ܝܡܢܐ ܒܓܪܪܐ. ܘܒܢܘܬܦܐ ܪܒܐ ܡܩܪܒܝܢ ܗܘܘ ܠܗܘܢ ܠܐܝܟܐ ܕܟ̈ܢܫܐ ܟܢܝܫܝܢ ܗܘܘ ܥܡ ܡܠܟܐ\n ܠܕ̈ܒܚܐ. ܐܝܠܝܢ ܕܝܢ ܕܡܢ ܫܢ̈ܕܐ ܘܡܢ ܛܠ̈ܢܝܬܗ ܕܡܘܬܐ ܕܚܠܝܢ ܗܘܘ. ܡܢ ܫܪܪܐ ܘܡܢ ܪܘܡܐ ܢܨܝܚܐ\n ܕܚ̈ܝܐ ܠܡܗܝܡܢܘܬܐ ܫܪܥܝܢ ܗܘܘ ܘܢܦܠܝܢ. ܘܡܨܛܠܝܢ ܗܘܘ. ܘܩܠܝܠܐܝܬ ܡܕܒܚܝܢ ܩܕܡ ܟܠܢܫ. ܘܘܟܕ\n ܫܡܥܝܢ ܗܘܘ ܗܠܝܢ ܡܗ̈ܝܡܢܐ ܡܬܓܢܚܝܢ ܗܘܘ ܒܚܘܒܠܐ ܕܢܦ̈ܫܬܐ ܕܕ̈ܚܘܠܬܢܐ. ܐܝܠܝܢ ܕܝܢ ܕܡܥܙܝܢ\n ܗܘܘ ܘܩܝܡܝܢ ܩܕܡ ܚ̈ܫܐ ܕܙܒܢܐ ܡܛܠ ܡܫܝܚܐܼ ܥܠ ܫܘܥܐ ܕܫܪܪܐ ܕܠܐ ܡܬܬܙܝܥ ܩܝܡܝܢ ܗܘܘ ܠܒܝܒܐܝܬ.\n ܘܓܐܪ̈ܘܗܝ ܝܩܕ̈ܐ ܕܒܝܫܐܼ ܒܦܓܪ̈ܝܗܘܢ ܐܝܟ ܕܒܣܟܪܐ ܡܫܬܦܕܝܢ ܗܘܘ. ܘܫܢ̈ܕܐ ܘܐܘ̈ܠܨܢܐ ܡܣܝܒܪܢ\n ܗܘܘ. ܘܡܬܚܒܠ ܗܘܐ ܫܘܦܪܐ ܕܦܓܪ̈ܝܗܘܢ. ܘܐܝܟ ܙܒܠܐ ܥܠ ܐ̈ܦܝ ܐܪܥ ܡܫܬܕܐ ܗܘܐ. ܘܗ̈ܕܡܐ\n ܕܘ̈ܫܡܝܗܘܢ ܡܬܦܣܩܝܢ ܗܘܘ. ܘܥܠ ܡܓܕ̈ܠܐ ܘܥܠ̈ܝܬܐ ܕܫܘܪܐ ܡܬܬܠܝܢ ܗܘܘ. ܘܪ̈ܝܫܐ ܬܘܒ ܥܠ ܥܡ̈ܘܕܐ\n ܕܩܝܣܐ ܒܬܪܥ ܕܡܕܝܢܬܐ ܟܕ ܚܕܪܐ ܡܬܩܒܥܝܢ ܗܘܘ. ܥܘܪ̈ܒܐ ܕܝܢ ܘܦܪܚܬܐܿ ܥܡ ܟܘܕܪ̈ܐ ܘܢܥ̈ܒܐ ܥܠ\n ܟܪܟܐ ܛܝܪܝܢ ܗܘܘ. [ܟܕ ܫܪ̈ܕܘܕܐ] ܕܦܓܪ̈ܐ ܕܩ̈ܕܝܫܐ ܛܥܿܢܝܢ ܗܘܘ ܘܐܟܿܪܠܝܢ. ܘܐܒܠܐ ܪܒܐ ܥܠ\n ܗܕ̈ܡܐ ܕܡܗ̈ܝܡܢܐ ܦܪܝܣ ܗܘܐ. ܘܚܫܐ ܡܪܝܪܐ ܒܓܘ ܪܥܝܢܐ ܕܛܢ̈ܢܐ ܩܒܝܥ ܗܘܐ. ܣܘܪܕܐ ܘܕܚܠܬܐ\n ܠܟܠܢܫ ܐܚܝܕܐ ܗܘܬ. ܗܢܐ ܗܘܐ ܕܪܐ ܕܬܕܡܘܪܬܐ. ܗܢܐ ܗܘܐ ܐܓܘܢܐ ܕܡܠܼܐ ܣܘܪܕܐ ܠܚܙ̈ܝܐ. ܗܢܐ ܗܘܐ\n ܬܟܬܘܫܐ ܬܡܝܗܐ ܕܥܠܗܝܐ ܘܬܚ̈ܬܝܐ ܐܬܬܡܗܘ ܒܗ. ܐܣ̈ܐ ܕܒ̈ܢܝܢܐ ܡܒ̈ܓܢܢ ܗܘ̈ܝ ܥܠ ܓܘܢܚܐ ܕܠܓܘ\n ܡܢܗܝܢ ܡܣܬܥܪ ܗܘܐ. ܬܛܠܝ̈ܠܐ ܬܘܒ ܒ̈ܢܝܢܐ ܡܝܠܠܝܢ ܗܘܘܿ. ܟܕ ܡܬܥܨܝܢ ܗܘܘ ܕܢܟܘܢ ܢܦܫܗܘܢ ܡܢ\n ܩܠܐ ܕܚܫܐ ܕܬܚܘܬܝܗܘܢ ܬܩܦ ܗܘܐ. ܚܫܝܫܝܢ ܗܘܘ ܫܘ̈ܩܝܗܿ ܕܡܝܕܢܬܐܿ. ܡܢ ܓܪܪܐ ܕܟܪ̈ܣܛܝܢܐ\n ܚܫܝܫܝܢ ܗܘܘ ܫܘ̈ܩܝܗܿ ܕܡܕܝܢܬܐܿ. ܡܢ ܓܪܐܐ ܕܟܪ̈ܣܛܝܢܐ ܕܠܥܠ ܡܢܗܘܢ ܡܬܬܓܪܪܝܢ ܗܘܘ. ܕ̈ܡܥܐ\n ܒܥܝ̈ܢܐ ܬܩܦ̈ܢ ܗܘ̈ܝܼ ܥܠ ܫ̈ܠܕܐ ܕܚܒ̈ܝܒܝܗܝܢ ܕܚܿܙܝܢ ܗܘܘ. ܕܦܪ̈ܚܬܐ ܕܟܠܓܢܣ\n ܥܠܝܗܘܢ ܫܟܢ̈ܢ ܗܘ̈ܝ. ܫܘܪ̈ܐ ܕܝܢ ܕܡܕܝܢܬܐ ܙܝܥܝܢ ܗܘܘ ܕܢܦܠܘܢܼ. ܟܕ ܠܥܠ ܡܢܗܘܢ ܦܓܪܗܐ\n ܕܩܕ̈ܝܫܐ ܟܫܼܝܢ ܗܘܘ. ܐܝܢܐ ܗܼܘ ܚܫܐ ܕܡܢ ܗܢܐ ܩܫܐ ܗܘܐ. ܟܕ ܡܗ̈ܝܡܢܐ ܒܚܕ̈ܕܐ ܛܦܣܝܢ ܗܘܘ\n ܕܢܬܦܠܛܘܢ ܗܘܘ ܡܢ ܐ̈ܢܫܐ ܕܠܐ ܪ̈ܚܡܐ. ܐܒ̈ܗܐ ܒܒܢ̈ܝܗܘܢ ܟܿܦܪܝܢ ܗܘܘ. ܘܒ̈ܢܝܐ ܒܐܒ̈ܗܝܗܘܢ ܠܐ\n ܡܘܕܝܢ ܗܘܘ. ܪ̈ܚܡܐ ܡܢ ܪ̈ܚܡܝܗܘܢ ܡܬܪܚܩܝܢ ܗܘܘܼ. ܡܢ ܐܘܠܨܢܐ ܕܠܗܘܢ ܚܕܝܪ ܗܘܐ. ܗܝܡܢܘܬܗ ܕܝܢ\n ܕܡܫܝܚܐܼ ܒܐܘܠܨܢܐ ܡܬܒܢܝܐ ܗܘܬܼ. ܘܢ̈ܨܝܚܐ ܒܫܪܪܐ ܘܒܒܘܩܝܐ ܕܡܣܝܒܪܢܘܬܗܘܢ ܡܬܒܚܪܝܢ ܗܘܘ.܀\n ܡܟܣܡܠܝܢܐ ܕܝܢܼ ܘܝܡܠܝܟܐ ܘܡܪܛܠܘܣ ܘܕܝܘܢܣܝܘܣ ܘܝܘܐܢܝܣ ܘܣܪܦܝܘܢ ܘܐܟܣܘܣܛܕܝܢܘܣ ܘܐܢܛܘܢܝܢܘܣ.\n ܡܫܪ̈ܪܝ ܒܗܝܡܢܘܬܐ ܕܒܪܐ ܕܐܠܗܐܼ. ܘܫܩ̈ܝܠܝ ܚܫܐ ܕܙܩܝܦܗ ܒܦܓܪ̈ܝܗܘܢܼ. ܟܕ ܗܠܝܢ ܒܟܠܝܘܡ ܚܿܙܝܢ\n ܗܘܘܘܡܬܬܢܚܝܢܼ ܘܟܡܝܪܝܢ ܒܚܫܐ ܦܪ̈ܨܘܦܝܗܘܢ. ܘܙܝܘܐ ܕܐܦܝ̈ܗܘܢ ܥܡܼܛ ܗܘܐ ܘܐܣܬܢܝ. ܘܒܫܗܪܐ\n ܘܨܘܡܐ ܘܨܠܘܬܐ ܒܪܬܡܐ ܕܒܥܘܬܐ ܥܠ ܬܪܥܐ ܐܝܬܝܗܘܢ ܗܘܘ. ܡܛܠ ܕܦ̈ܠܚܐ ܘܒ̈ܢܝ ܦܠܛܝܢ ܕܡܿܠܟܐ\n ܐܝܬܝܗܘܢ ܗܘܘ. ܘܪ̈ܝܫܐ ܘܝܕ̈ܝܥܐ ܕܝܠܗ ܕܟܪܟܐ. ܘܒܥܕܢܐ ܕܕ̈ܒܚܐ ܕܡ ܡܿܠܟܐ ܘܟ̈ܢܫܐ ܡܫܬܡܫܝܢ\n ܗܘܘ: ܗܢܘܢ ܡܗ̈ܝܡܢܐ ܓܢܒܝܢ ܗܘܘ ܥܕܢܐܼ ܘܥܠܝܢ ܗܘܘ ܠܒܝܬ ܐܪ̈ܟܐ. ܘܥܠ ܐܦ̈ܝܗܘܢ ܥܠ ܐܪܥܐ\n ܟܪܣܗܘܢ ܡܟܝܢ ܗܘܘ: ܘܒܕ̈ܡܥܐ ܘܨܠܘ̈ܬܐ ܩܕܡ ܐܠܗܐ ܡܬܬܢܚܝܢ ܗܘܘܼ. ܘܥܦܪܐ ܒܪ̈ܝܫܝܗܘܢ ܪܡܝܢ\n ܗܘܘ.܀ ܢܛܪ ܕܝܢ ܙܒܢܐ ܒܢ̈ܝ ܘܐܣܟܝܡܐ ܕܝܠܗܘܢܼ. ܘܒܥܕܢܐ ܕܕ̈ܒܚܐ ܕܟܠܢܫ ܒܝܬ\n ܦܬܟܪ̈ܐ ܡܬܚܙܐ ܗܘܐܼ. ܥܠܼܘܢ ܐܫܟܚ ܐܢܘܢ ܠܛܘ̈ܒܢܐ ܒܒܝܬܐ ܒܠܚܘܕܝܗܘܢ. ܟܕ ܡܟܝܟܝܢ ܥܠ ܥܦܪܐ\n ܓܘ̈ܫܡܝܗܘܢܼ ܘܣܝ̈ܡܢ ܒܐܪܥܐ ܐܦ̈ܝܗܘܢܼ ܘܒܥܦܪܐ ܛܡܝܪܝܢ ܓܘ̈ܫܡܝܗܘܢ ܘܒܕ̈ܡܥܐ ܘܒܒܟܝܐ\n ܕܥܝ̈ܢܝܗܘܢ. ܘܒ̈ܥܠܕܒܒܐ ܕܩܘܫܬܐ ܩܪܒܘ ܐܟܠܘ ܩܪܗܨܝܗܘܢ ܩܕܡ ܡܿܠܟܐ ܥܘܿܠܐܼ ܘܐܡܿܪܝܢ܇ ܐܓܘܣܛܘܣ\n ܡܠܟܐ ܕܠܥܠܡܝܢ܆ ܒܫܝܢܐ ܕܡܠܟܘܬܟܼ ܐܦ ܠܪ̈ܚܝܩܐ ܡܩܪܒ ܐܢܬ ܠܕ̈ܒܚܐ ܕܐܠܗ̈ܐ. ܘܗܐ ܩܪ̈ܝܒܐܼ\n ܡܡܣܪܝܢ ܥܠ ܫܘܠܛܢܟܼ ܘܫܝܛܝܢ ܦܘܩܕ̈ܢܝܟ. ܘܡܛܥܝܢ ܒܦܠܚܘܬܟܼ ܘܠܕܚܠܬܐ ܕܟܪ̈ܣܛܝܢܐ ܡܫܡܝܢܼ\n ܒܟܡܐܢܐ ܟܣܝܐ ܒܓܘ ܒܝܬܐ ܕܡܠܟܘܬܟ. ܘܐܝܬܘܗܝ ܪܝܫܗܘܢ ܡܟܣܡܠܝܢܐܼ ܘܬܘ̈ܠܕܬܐ ܕܗܘܦܪ̈ܟܐ ܫܒܥ\n ܚܒܪ̈ܘܗܝ. ܪܗܝܫܐ ܘܝܕ̈ܝܥܐ ܕܟܪܟܐ ܗܢܐ.. ܗܝܕܝܢ ܡܠܟܐ ܐܬܥܙܥܙ ܘܫܼܕܪ ܚܼܛܦ ܐܢܘܢ ܘܐܥܠ ܐܢܘܢ\n ܩܕܡܘܗܝ. ܟܕ ܕ̈ܡܥܐ ܒܥܝ̈ܢܝܗܘܢܼ ܘܣܥܪܐ ܕܪܝܫܗܘܢ ܕܛܡܝܪ ܒܥܦܪܐ ܕܐܪܥܐ ܕܥܠܝܗܿ ܡܟܝܟܝܢ ܗܘܘܿ.\n ܒܒܥܘܬܐ ܩܕܡ ܐܠܗܐ.. ܘܐܡܼܪ ܠܗܘܢ ܡܠܟܐ܇ ܐܝܟܘ ܠܐ ܟܬܪܬܘܢ ܠܘܬܢ ܒܕ̈ܒܚܐ ܫ̈ܠܡܐ ܕܐܠܗ̈ܐ ܕܟܠܗܿ\n ܬܝܒܠܼ ܕܠܗܘܢ ܡܩܪܒܝܢ ܗܘܝܢ܇ ܘܠܐ ܐܫܬܼܘܝܬܘܢ ܥܡ ܪ̈ܝܫܐ ܘܩܛܘܥܐ ܕܒ̈ܢܝ ܟܪܟܐ ܕܝܠܟܘܢ. ܡܟܝܠ\n ܩܪܒܘܒ ܘܫܿܠܼܡ ܕܒܚܐ ܒܚܕܘܬܐ. ܐܝܟ [ܟܠܢܫܼ ܕܡܬܬܚܝܒܐ] ܠܐܠܗ̈ܐ. ܗܝܕܝܢ ܡܟܣܡܠܝܢܐ ܥܡ ܛܘ̈ܒܢܐ\n ܚܒܪ̈ܘܗܝ ܥـ[ـܢܐ ܘܐ]ܡܪ. [ܐܝܬܘܗܝ] ܠܢ ܐܠܗܐ ܥܙܝܙܐ ܕܫܡܝܐ ܘܐܪܥ ܡܠܝܢ ܡܢܗ. ܕܠܗ ܕ̈ܒܚܐ\n ܟ̈ܣܝܐ ܘܕ̈ܟܝܐ ܕܬܘܕܝܬܢ ܡܩܪܒܝܢܢ. ܘܥܛܪܐ ܕܬܫܒܘܚܬܐ ܕܠܫ̈ܢܝܢ܆ ܠܓܚܙܘܬܐ ܕܐܝܬܘܬܗ ܡܩܪܒܝܢܢ\n ܒܫܠܡܘܬܐ ܕܪܥܝܢܢ܆ ܘܒܪܬܡܐ ܕܒܥܘܬܢ ܩܕܡܘܗܝ ܐܡܝܢܐܝܬ ܡܬܚܙܝܢܢ. ܚܢܢ ܕܝܢ\n ܗܟܝܠܼ ܥܛܪܐ ܕܬܢܢܐ ܛܢܦܐ ܩܕܡ ܦܬܟܪ̈ܐ ܠܐ ܡܩܪܒܝܢܢ. ܘܒܣܘܬܐ ܛܡܐܬܐ ܕܩܕܡ ܫܐ̈ܕܐ ܪ̈ܘܚܬܢ\n ܘܕܟܝܘܬܐ ܕܦܓܪ̈ܝܢ ܠܐ ܡܨܝܢܢ.. ܗܝܕܝܢ ܡܿܠܟܐ ܒܝܘܒܠܐ ܕܫܘ̈ܐܠܐܼ ܥܡ ܟܠܗܘܢ ܡܠܠ. ܘܬܘܕܝܬܐ\n ܕܡܘܕܝܢܘܬܗܘܢ ܗܕܐ ܐܝܬܝܗܿ ܗܘܬ.. ܘܦܩܼܕ ܡܿܠܟܐ ܘܐܬܦܣܼܩܘ ܙܘ̈ܢܣ ܕܬܡ̈ܢܝܐ ܡܢܗܘܢ. ܟܕ ܐܡܪ\n ܠܗܘܢܼ. ܕܡܟܝܠ ܕܥܠ ܡܠܟܘܬ ܐܠܗ̈ܝܢ ܦܠܝܓܝܢ ܐܢܬܘܢܼ. ܗܐ ܡܢܟܪܝܢ ܐܢܬܘܢ ܡܢ ܪܒܘܬܐ ܕܦܠܚܘܬܐ\n ܕܡܠܟܘܬܢ܇ ܥܕ ܗܘܿܐ ܠܝ ܐܬܪܐ ܘܡܗܘܢܐܝܬ ܡܬܒܚܪܝܢ ܐܢܬܘܢ ܩܕܡܝ ܒܫܘ̈ܐܠܐ ܕܡ̈ܠܝܟܘܢ. ܗܐ ܡܟܝܠ\n ܝܗܿܒ ܐܢܐ ܠܟܘܢ ܐܬܪܐ ܕܬܬܚܫܒܘܢ ܘܬܚܘܢ. ܘܦܼܩܕ ܗܘܐ ܘܐܪܝܡ ܫ̈ܐܪܐ ܕܦܪܙܠܐ ܡܢ ܟܬܦ̈ܬܗܘܢܼ\n ܘܐܦܩ ܗܘܐܐܢܘܢ ܡܢ ܩܕܡܘܗܝ.. ܘܗܼܘ ܕܩܝܘܣ ܢܦܼܩ ܠܟܪ̈ܟܐ ܐܚܪ̈ܢܐ ܕܢܣܥܘܪ ܐܢܘܢܼ. ܘܢܗܦܟܘܢ\n ܢܐܬܐ ܠܐܦܣܘܣ ܒܪܥܝܢܐ ܗܢܐ. ܗܝܕܝܢ ܠܡܟܣܝܡܠܝܢܐ ܘܠܚܒܪ̈ܘܗܝ ܗܘܼܐ ܠܗܘܢ ܐܬܪܐ ܕܒܗܝܡܢܘܬܗܘܢ\n ܥܒܿܕܐ ܕܙܕܝܦܘܬܐ ܢܫܠܡܘܢ. ܘܕܗܒܐ ܘܟܣܦܐ ܢܣܒܘ ܡܢ ܒܝܬ ܐܒ̈ܗܝܗܘܢܼ. ܘܙܕ̈ܩܬܐ ܠܡ̈ܣܟܢܐ ܝܿܗܒܝܢ\n ܗܘܘ ܒܟܣܝܐ ܘܓܠܝܐ. ܘܚ ܒܚܕ ܐܬܡܠܟܘ ܘܐܿܡܪܝܢ. ܢܦܘܩ ܠܢ ܡܢ ܝܬܒܐ ܕܟܪܟܐ ܗܢܐܼ. ܘܢܐܙܠ ܠܡܥܪܬܐ\n ܪܒܬܐ ܕܠܐܢܟܝܠܘܣ ܛܘܪܐ. ܘܬܡܢ ܢܬܚܙܐ ܐܡܝܢܐܝܬ ܩܕܡ ܐܠܗܐ ܒܒܥܘܬܐ ܕܠܐ ܕܕܘܕܐ ܕܥܠܡܐܿ. ܘܕܠܐ\n ܙܘܥ ܕܡܢ ܐܝܕ̈ܝ ܐܢ̈ܫܝܢ܇ ܥܕ ܗܦܟ ܡܿܠܟܐ ܘܐܬܐ ܕܩܕܡܘܗܝ ܢܬܚܙܐ. ܘܠܐ ܢܗܐܘ ܒ̈ܛܝܠܐ ܡܢ\n ܬܫܒܘܚܬܐ ܕܐܠܗܐ. ܘܗܿܝ ܕܐܝܬ ܠܗ ܨܒܝܢܐܼ ܢܣܥܘܪ ܠܘܬܢ. ܘܫܠܡܘ ܠܡܠܟܐ ܗܢܐ ܟܠܗ ܟܠܝܠܐ ܦܐܝܐ\n ܕܡܗ̈ܝܡܢܐ. ܕܗܘܿܝܢ ܗܘܘ ܒܡܢܝܢܐ ܬܡ̈ܢܝܐ ܡܢܗܘܢ. ܘܐܪܡܝܘ ܒܟܝܣܐ ܥܘܪܦܢܐ ܕܟܣܦܐܼ. ܘܢܣܒܘ\n ܥܡܗܘܢ. ܘܣܠܩ ܠܡܥܪܬܐ ܕܒܐܢܟܠܐܘܣ ܛܘܪܐ. ܘܬܡܢ ܗܼܘܘ ܝܘ̈ܡܬܐ ܣ̈ܓܝܐܐ. ܟܕ\n ܪܡܝܼܢ ܥܠ ܐܦ̈ܝܗܘܢ ܩܕܡ ܐܠܗܐ ܒܨܠܘܬܐ ܘܒܒܥܘܬܿ. ܚܠܦ ܦܘܪܩܢܐ ܕܚܝ̈ܝܗܘܢ. ܠܝܡܠܝܟܐ ܕܝܢ\n ܚܒܪܗܘܢܼ ܕܐܝܬܘܗܝ ܥܠܝܡܐ ܚܟܝܡܐ ܘܩܠܝܠܐܼ. ܥܒܕܘܗܝ ܠܗܘܢ ܣܥܘܪܐ. ܟܕ ܢܚ̈ܬܘܗܝ ܫܚܠܦ ܗܘܐ\n ܒܕܡܘܬ ܕܚܕܘܪܐ. ܢܿܣܒ ܗܘܐ ܟܣܦܐ ܥܡܗܼ ܘܢܿܚܬ ܗܘܐ ܠܡܕܝܢܬܐ. ܘܝܿܠܦ ܗܘܐ ܥܠ ܐܝܠܝܢ ܕܡܣܬܥܪ̈ܢ\n ܗܘ̈ܝ ܒܦܠܛܝܢ ܕܡܠܟܐ. ܘܝܿܗܒ ܗܘܐ ܙܕܩܬܐ ܠܡ̈ܣܟܢܐ ܡܢ ܟܣܦܐ ܕܥܠܘܗܝ. ܘܙܒܿܢ ܗܘܐ ܣܝܒܪܬܐ\n ܕܠܚܡܐܼ ܘܣܠܩ ܗܘܐ ܠܘܬ ܚܒܪ̈ܘܗܝ. ܘܡܘܕܥ ܗܘܼܐ ܠܗܘܢ ܥܠ ܐܝܠܝܢ ܕܡܣܬܥܪ̈ܢ ܗܘ̈ܝ ܒܡܕܝܢܬܐ.\n ܘܗܘܐ ܝܘܡܐܼ ܘܐܬܼܐ ܕܩܝܘܣ ܡܠܟܐ ܠܟܪܟܐ ܕܐܦܣܘܣ. ܘܒܗ ܒܥܕܢܐ ܦܩܼܕ ܗܘܐ ܠܦܠܛܡܢܘ ܕܢܕܒܚܘܢ ܥܡ\n ܕܒܝܬ ܡܟܣܡܠܝܢܐ ܘܚܒܪ̈ܘܗܝ. ܐܝܠܝܢ ܕܡܦܼܣ ܗܘܐ ܒܗܘܢ. ܘܪܢܐ ܒܗܘܢܼ ܘܗܘܐ ܕܚܠܬܐ ܠܟܠܗܘܢ\n ܡܗ̈ܝܡܢܐ ܒܡܕܝܢܬܐ. ܘܫܪܝܘ ܗܘܘ ܘܥܪܩ ܡܢ ܩܕܡܘܗܝ. ܐܦ ܝܡܠܝܟܐ ܐܬܪܗܒ ܗܘܐ ܠܗܼ ܘܢܦܼܩ ܗܘܐ ܠܗ\n ܡܢ ܟܪܟܐ. ܟܕ ܩܠܝܠ ܣܝܒܪ ܫܩܼܠ ܗܘܐ ܥܡܗ. ܘܣܠܼܩ ܠܛܘܪܐ ܠܡܥܪܬܐ ܠܘܬ ܚܒܪ̈ܘܗܝ. ܘܟܕ ܪܗܝܒ\n ܘܡܕܘܕ ܡܢ ܥܩܬܐܼ ܐܘܕܥ ܐܢܘܢ ܠܚܒܪ̈ܘܗܝ ܥܠ ܡܥܠܬܗ ܕܡܿܠܟܐ ܛܪܘܢܐ ܠܟܪܟܐܼ. ܘܕܐܬܦܩܕ ܘܐܬܒܥܝܘ\n ܥܡ ܦܝܠܛܡܢܘܼ ܕܢܥܠܘܢ ܘܢܕܒܚܘܢ ܩܕܡܘܗܝ. ܘܟܕ ܫܡܥܘ ܙܥܘܼ ܘܐܬܪܗܒܘ ܘܐܪܡܝܘ ܒܥܘܬܐ ܩܕܡ ܐܠܗܐܼ.\n ܟܕ ܐܦ̈ܝܗܘܢ ܣܝ̈ܡܢ ܥܠ ܥܦܪܐ ܕܐܪܥܐ. ܘܒܬܚܢܢܬܐ ܪܒܬܐܼ ܘܒܚܫܐ ܡܪܝܪܐܼ. ܚܝ̈ܝܗܘܢ ܠܐܠܗܐ\n ܡܓܥܠܝܢ ܗܘܘ. ܘܩܡ ܝܡܠܝܟܐܼ ܘܬܩܢ ܣܡ ܩܕܡܝܗܘܢ ܗܿܝ ܣܝܒܪܬܐ ܩܠܝܠ ܕܙܒܿܢ ܗܘܐ. ܘܐܘܬܒ ܐܢܘܢ\n ܕܢܣܬܝܒܪܘܢ ܘܢܬܚܝܠܘܢܼ ܘܢܬܛܝܒܘܢ ܠܩܪܒܐ ܕܛܪܘܢܐ. ܘܬܠܘ ܐܦܝ̈ܗܘܢ ܘܝܬܒܘ ܐܟܚܕ\n ܡܨܥܬ ܡܥܪܬܐ. ܘܟܕ ܕܡ̈ܥܝܗܘܢ ܒܥܝ̈ܢܝܗܘܢܼ ܘܚܫܐ ܒܠܒܗܘܢܼ. ܫܩܠܘ ܣܝܒܪܬܐ ܗܿܝ. ܥܕܢܐ ܕܝܢ\n ܕܡܥܒܪ̈ܒܝ ܫܡܫܐ ܗܘܐ. ܘܟܕ ܝܿܬܒܝܢ ܗܘܘ ܘܐܒܝܠܝܢ ܘܡܡܠܠܝܢ ܗܘܘ ܚܕ ܥܡ ܚܕܼ ܢܿܝܡܝܢ ܗܘܘ. ܡܛܠ\n ܕܥܝ̈ܢܝܗܘܢ ܝܩܝܪ̈ܢ ܗܘ̈ܝ ܡܢ ܟܪܝܘܬܐ ܕܠܒܗܘܢ. ܗܝ [ܕܝܢ ܐܠܗ]ܐ ܡܪܚܡܢܐ܇ ܗܿܘ ܕܒܛܝܠ ܠܗ\n ܒܟܠܥܕܢ ܥܠ ܦ̈ܠܚܝ ܒܟܪܡܗܼ. ܦܩܼܕ ܥܠܝܗܘܢ ܡܘܬܐ ܢܝܚܐ ܘܒܣܝܡܐ. ܐܝܟ ܕܠܬܕܡܘܪܬܐ ܕܥܬܝܕܐ\n ܕܬܬܓܠܐ. ܘܡܕ ܠܐ ܪܓܫܘ ܒܥܘܢܕܢܗܘܢ ܘܒܡܦܩܢܐ ܕܪ̈ܘܬܗܘܢܼ ܫܟܒܘ ܐܟܚܕܐ ܥܠ ܐܪܥܐܼ ܐܝܟ ܡܕܡܟܐ\n ܕܫܢܬܐ. ܘܪ̈ܘܚܬܗܘܢ ܐܫܠܡܘ . ܟܕ ܡܘܕܝܢܘܬܐ ܒܦܘܡܗܘܢܼ ܘܟܣܦܗܘܢ ܠܘܬܗܘܢ ܣܝܡ ܗܘܐ. ܟܕ ܫܘܝܢ\n ܘܪܡܼܝܢ ܥܠ ܐܪܥܐ.. ܠܨܦܪܗ ܕܝܢ ܕܝܘܡܐ ܦܩܼܕ ܐܢܘܢ ܡܿܠܟܐܼ ܘܒܥܼܐ ܐܢܘܢ ܒܝܢܬ ܦܝܠܛܡܢܘ ܘܒܟܪܟܐ\n ܟܠܗ ܘܒܟܠ ܦ̈ܢܝܢܼ ܘܠܐ ܐܫܟܚ ܐܢܘܢ.. ܘܐܡܼܪ ܡܿܠܟܐ: ܣܓܝ ܐܬܬܥܿܝܩܬ ܒܫܘܢܝܗܘܢ ܕܥܠܝ̈ܡܐ ܗܠܝܢ\n ܒ̈ܢܝ ܪܘܪ̈ܒܢܐ. ܟܕ ܣܒܪܘ ܠܗܘܢܼ ܕܡܠܟܘܬܢ ܪܓܝܙܐ ܥܠܝܗܘܢ ܡܛܠ ܣܟܠܘܬܐ ܕܬܥܒܪܢܘܬܗܘܢ ܕܡܢ\n ܩܕܝܡ. ܘܡܪܚܡܢܘܬܐ ܕܡܠܟܘܬܢ ܠܐ ܡܥܗܕܐ ܣܟܠܘܬܐ ܠܐܝܠܝܢ ܕܡܬܥܒܪܢ ܘܬܝܒܝܢ ܠܘܬ ܐܠܗ̈ܐ ܡܪ̈ܚܡܢܐ.\n ܘܥܘ ܪܘܪ̈ܒܢܐ ܕܟܪܟܐ ܘܐܡܪ ܩܕܡ ܡܠܟܐ: ܥܠ ܥܠܝ̈ܡܐ ܡܪܗܘܕܐ ܟܪܝܘܬܐ ܠܐ ܬܗܘܐ ܠܡܠܟܘܬܟܼ. ܡܛܠ\n ܕܥܕܟܝܠ ܒܡܪܚܘܬܐ ܐܢܘܢܼ ܐܝܟܐ ܐܕܐܝܬܝܗܘܢܼ ܐܝܟ ܕܫܡܥܢܢ. ܘܐܬܪܐ ܗܘܐ ܠܗܘܢ ܕܢܣܥܪܘܢ ܨܒܝܢܗܘܢ\n ܒܝܫܐܼ. ܒܗܠܝܢ ܝܘ̈ܬܐ ܕܐܬܝܗ̈ܒ ܠܗܘܢ ܡܢ ܡܠܟܘܬܟܼ ܐܬܪܐ ܠܬܝܒܘܬܐ. ܘܟܣܦܗܘܢ ܘܕܗܒܗܘܢܼ.\n ܦܠܓܘܗܝ ܒܫ̈ܘܩܐ ܕܡܕܝܢܬܐ. ܘܗܢܘܢ . ܘܡܢ ܗܝܕܝܢ ܠܐ ܐܬܚܙܝܘܢ. ܘܐܢ ܨܒܝܐ\n ܡܠܟܘܬܟ ܕܢܩܘܡܘܢ ܩܕܡܝܟܼ. ܢܬܬܚܕܘܢ ܐܒܗ̈ܝܗܘܢ ܘܢܬܐܠܨܘܢ. ܘܗܐ ܗܼܢܘܢ ܡܩܝܡܝܢ ܠܢ ܥܠܝܗܘܢ.\n ܗܠܝܢ ܫܡܼܥ ܡܿܠܟܐ ܘܐܬܚܼܡܬ. ܘܫܕܪ ܚܛܦܘ ܐܢܘܢ ܠܐܒ̈ܗܝܗܘܢ. ܘܐܩܡܘ ܐܢܘܢ ܩܕܡܘܗܝ. ܘܫܐܠ ܐܢܘܢ\n ܡܿܠܟܐ ܘܐܡܼܪ: ܐܝܿܟܐ ܐܢܘܢ ܡܪ̈ܘܕܐ ܗܿܢܘܢ ܕܡܪܕܘ ܥܠ ܦܠܼܚܘܬܐ ܕܡܠܟܘܬܢ. ܘܫܛܘ ܦܼܘܩܕ̈ܢܝܢ\n ܕ̈ܚܝܠܐ. ܘܐܡܣܪ ܥܠ ܦܠܚܘܬܐ ܕܡܠܟܘܬܢ. ܘܫܛܘ ܐܦ ܠܕܚܠܬܐ ܕܐܗ̈ܐ ܡܝܩܪ̈ܐ. ܡܟܝ ܦܿܩܕ ܐܢܐ\n ܕܐܢܬܘܢ ܚܠܦܝܗܘܢ ܬܡܘܬܘܢ܇ ܡܛܠ ܡܪܚܘܬܗܘܢ ܕܗܢܘܢ.. ܥܢܘ ܕܝܢ ܐܒ̈ܗܝܗܘܢ܆ ܘܐܡܪܝܢ. ܒܿܥܝܢܢ ܡܢ\n ܕܚܝܠܘܬܟ ܡܪܝ܆ ܕܚܢܢ ܦܘܩܕܢ ܡܠܟܘܬܟ ܠܐ ܫܛܢ. ܘܕܚܠܬ ܐܠܗ̈ܐ ܡܝܩܪ̈ܐܼ ܠܐ ܫܒܩܢ. ܡܘܬܐܼ ܡܢܐ\n ܚܝܒܝܢܢ ܚܠܦ ܡܪ̈ܘܕܐܼ. ܕܟܣܦܢ ܘܕܗܒܢ ܒܙܘܗܝ ܘܦܠܓܘܗܝ. ܘܗܐ ܛܫܼܝܢ ܒܡܥܪܬܐ ܕܒܐܢܟܠܘܣ ܛܘܪܐ.\n ܕܘܟܬܐ ܕܦܪܝܩܐ ܡܢ ܟܪܐܼ ܠܐ ܙܥܘܪ. ܘܒܩܝܢܕܘܢܣ ܐܝܬܝܢܼ ܐܢ ܚܝ̈ܝܢ ܐܘ ܡܝ̈ܝܬܝܢ ܒܗܢܐ ܟܠܗ\n ܟܪܘܢܣ ܕܠܐ ܚܙܼܝܢ ܠܢ.. ܗܝܕܝܢ ܡܿܠܟܐ ܫܪܐ ܐܢܘܢ ܠܐܒ̈ܗܝܗܘܢ. ܘܢܦܩܘ ܡܢ ܩܕܡܘܗܝ. ܗܼܘ ܕܝܢ\n ܡܿܠܟܐ ܡܬܚܫܒ ܗܘܐܼ ܕܡܢܐ ܢܥܒܕ ܠܗܘܢ ܠܡ̈ܘܕܝܢܐ. ܘܕܠܐ ܒܨܒܝܢܗ ܐܕܝܠ ܐܠܗܐ ܒܬܪܥܝܬܗ ܕܢܣܟܘܪ\n ܦܘܡܗܿ ܕܡܥܪܬܐ ܒܟ̈ܐܦܐܼ. ܐܝܟ ܕܠܩܒܘܪܬܗܘܢ ܕܦܓܪ̈ܐ ܚ̈ܣܝܐ ܘܩܕ̈ܝܫܐ. ܘܠܐ ܐܬܝܗܒ ܠܗ ܕܢܥܙܝ\n ܐܢܘܢ ܠܦܓܪ̈ܐ ܕܫܟ̈ܝܒܐ܇ ܗܿܢܘܢ ܕܢܛܝܪܝܢ ܗܘܘ ܠܐܠܗܐ ܒܡܩܕܡܘܬ ܝܕܥܬܗܼ. ܕܢܗܘܘܢ ܒܢܘܚܡܗܘܢܿ\n ܟܪ̈ܘܙܐ ܒܩܝܡܬܐܿ ܒܙܒܢ ܬܚܘܝܬܗܘܢ ܠܦ̈ܠܝܓܐ .. ܘܐܡܼܪ ܡܿܠܟܐܼ ܗܟܢܐ ܦܿܩܕ ܐܢܐ ܥܠ ܡܪ̈ܘܕܐ\n ܗܿܢܘܢ. ܕܚܠܦ ܕܐܣܠܝܘ ܦܘ̈ܩܕܢܝ ܪ̈ܚܝܡܐ ܘܒ̈ܣܝܡܐܼ ܘܡܪܕܘ ܥܠ ܕܚܠܬܐ ܕܐܠܗ̈ܐܼ. ܢܗܘܘܢ ܝܬܝܪ̈ܐ\n ܠܫܘܒܚܐ ܕܡܠܟܘܬܝ. ܘܠܐ ܢܬܚܙܘܢ ܬܘܒ ܩܕܡ ܐܠܗ̈ܐ. ܡܟܝܠ ܡܥܪܬܐ ܗܿܝ ܕܥܪܩ ܠܗܿ܇ ܢܣܬܪܦ ܦܘܡܗܿ ܒܟ̈ܐܦܐ ܫܠܡ̈ܠܡܬܐܼ. ܘܫܬܢܩܘܢ ܚܝ̈ܝܗܘܢܼ ܘܢܡܘܬܘܢ ܒܕܘܘܢܐ ܒܚܒܘܫܝܐ\n ܕܠܥܠܡ. ܟܕ ܣܒܪ ܗܼܘܐ ܡܿܠܟܐ ܘܟܪܟܐ ܟܠܗ ܕܚܝܿܝܢ [ܐܢܘܢ ܡܘܕ̈ܝܢܐ] ܒܚܒܘܫܝܗܘܢ. ܐܢܬܘܕܪܘܣ ܕܝܢ\n ܘܐܪܒܘܣܼ ܡܗ[ܝ̈ܡܢܐ ܕܡܠܟܐ܆] ܕܐܝܬܝܗܘܢ ܡܗ̈ܝܡܢܐ ܘܟܪ̈ܣܛܝܢܐ ܘܡܛܫܝܢ ܢܦܫܗܘܢ ܡܢ ܕܚܠܬܐ\n ܕܡܿܠܟܐܼ. ܐܬܚܫܒܘ ܕܝܢ ܚܕ ܥܡ ܚܕ ܘܐܡܪܝܢ܆ ܢܟܬܘܒ ܡܘܕܝܢܘܬܗܘܢ ܕܡܘ̈ܕܝܢܐ ܗܿܢܘܢ ܒܠܘ̈ܚܐ\n ܕܐܒܪܐܼ ܘܢܬܬܣ̈ܝܡܢ ܒܓܠܘܣܩܡܐ ܕܢܚܫܐ ܘܢܚܬܘܡ ܒܛܒܥܐܼ ܘܒܛܘܫܝܐ ܥܡ ܐܝܠܝܢ ܕܣܪܦܝܢ ܟܐ̈ܦܐ ܒܦܘܡ\n ܡܥܪܬܐܼ ܢܬܬܣ̈ܝܡܢ ܡܢ ܠܓܘ ܕܐܟܒܪ ܢܦܩܘܕ ܐܠܗܐܼ. ܘܡܢ ܩܕܡ ܡܬܝܬܗ ܒܚܕ ܡܢ ܦܘܪܣܝܢ ܬܬܦܬܚ\n ܡܥܪܬܐܼ ܘܦܓܪ̈ܐ ܚ̈ܣܝܐ ܕܩܕ̈ܝܫܐ ܕܐܬܚܫܒܘ ܒܗܿ ܢܬܝܩܪܘܢ ܡܢ ܡܘܕܝܢܘܬܗܘܢ ܕܟܬܒܐ ܕܥܠ ܦܘܡ\n ܡܥܪܬܐ ܣܝܡ. ܘܐܝܟܢܐ ܕܐܬܚܫܒܘ ܗܟܢܐ ܫܡܠܝܘ ܡܗ̈ܝܡܢܐ ܗܠܝܢ ܬܪ̈ܝܗܘܢ. ܘܚܬܡ ܟܬܒܐ ܘܣܡ ܒܫܪܪܐ\n ܒܐܪܙܐ ܕܬܪ̈ܝܗܘܢ. ܘܟܕ ܗܠܝܢ ܟܠܗܝܢ ܒܡܥܒܕܢܘܬܐ ܕܐܠܗܐ ܐܣܬܼܥܪ ܘܐܬܡܠܝ ܘܐܬܚܬܡܼ. ܘܡܝܬ ܕܩܝܘܣ\n ܡܿܠܟܐ ܘܟܠܗ ܕܪܐ ܗܿܘܼ. ܘܐܡܠܟ ܡ̈ܠܟܐ ܣ̈ܓܝܐܐ ܒܝܘܒܠܐ ܕܡܠܟܘܬܐܼ ܥܕܡܐ ܠܕܒܝܬ ܬܐܕܘܣܝܘܣ ܒܪ\n ܐܪܩܕܝܣ ܡܿܠܟܐ ܡܗܝܡܢܐ܀ ܐܢ ܨܿܒܐ ܐܢܬ ܐܘ ܦܪܘܫܐܼ. ܕܬܬܒܣܡ ܒܬܫܥܝܬܐ ܗܕܐ ܕܝܠܗܘܢ ܕܛܘ̈ܒܢܐ.\n ܙܠ ܠܩܕܡܝܟ ܠܘܬ ܙܒܢܐ ܕܬܐܕܘܣܝܣ ܒܪ ܐܪܩܕܝܣܼ. ܕܒܗܿ ܒܫܢܬܐ ܗܿܝ ܗܘܬ ܢܘܚܡܘܬܗܘܢ ܘܡܬܓܠܝܢܘܬܐ\n ܕܩܝܡܬܗܘܢ.܀", "ܠܗ ܕܝܢ ܠܕܩܝܘܣ ܡܿܠܟܐ: ܟܕ ܙܒܢܐ ܕܚܝܗܘܗܝ ܟܪܝ ܐܠܗܐ. \n ܘܐܫܠܡܗ ܒܐܝܕ̈ܝ ܐܝܠܝܢ ܕܒܿܥܝܢ ܢܦܫܗ. ܘܐܬܩܛܠ ܒܒܪܘܛܣ. ܘܩܒܠ ܬܫܢܝܩܐ ܗܿܘ ܕܢܛܝܪ ܠܐܟܠ ܩܪܨܐ\n ܘܠܦ̈ܠܚܘܗܝ.܀ ܘܐܡܠܟ ܓܠܘܣ ܘܘܠܐܣܝܢܘܣܼ ܫܢ̈ܝܐ ܬܪ̈ܬܝܢ ܘܝܪ̈ܚܐ ܐܪ̈ܒܥܐ.܀܀ ܫܢܬ .ܒ. ܐ̈ܠܦܝܢ\n (ܘܡܬܝܢ) ܘܫ̈ܬܝܢ ܘܬܫ̈ܥܼ. ܗܘܐ ܩܕܝܫܐ ܩܘܪܢܝܠܝܘܣ ܐܦܝܣܩܘܦܐ ܕܪܗܘܡܐܼ ܫܢ̈ܝܐ ܬܪ̈ܬܝܢ..\n ܘܒܬܪܗܼ ܗܘܐ ܩܕܝܫܐ ܠܘܩܝܘܣܼ ܝܪ̈ܚܐ ܬܡ̈ܢܝܐ.. ܘܒܬܪܗܼ ܗܘܐ ܐܣܛܦܢܣܼ ܫ̈ܢܝܐ ܬܠ̈ܬ.܀ ܒܗܢܐ\n ܙܒܢܐ ܐܬܗܼܦܟ ܢܗܪܐ ܕܥܒܪ ܒܐܠܟܣܢܪܕܝܐ ܪܒܬܐܼ. ܘܗܘܐ ܕܡܐ. ܘܒܬܪ ܩܠܝܠ ܝܒܼܫ ܘܢܓܒܬ ܐܪܥܗ. ܘܟܕ\n ܗܟܢܐ ܝܘ̈ܡܬܐ ܣ̈ܓܝܐܐ ܗܘܼܐ ܘܫܪܝܘ ܒܢ̈ܝܢܫܐ ܡܬܐܠܨܝܢ ܘܗܘܝܢ ܒܐܘܠܨܢܐ ܡܢ ܚܣܝܪܘܬ ܡܝ̈ܐܼ.\n ܗܝܕܝܢ ܐܠܗܐ ܡܪܚܡܢܐ ܐܪܕܝܗ. ܘܐܝܟ ܥܝܕܗ ܩܕܡܝܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒ̈ܥܝܢ܆\n ܢܐܘܐܛܘܣ ܣܕܩ ܥܕܬܐ ܘܗܪܣܝܣ ܕܢܐܘܐܛܘܣ ܐܩܝܡ. ܗܢܐ ܕܝܢ ܢܐܘܐܛܘܣ ܐܡܼܪ܇ ܕܟܠ ܡܿܢ ܕܡܫܬܘܬܦ ܒܚܕ\n ܡܢ ܦܘܪܣܢ ܠܣܓܕܬ ܦܬܟܪ̈ܐ ܐܘ ܠܕܒ̈ܚܐ ܒܪܕܘܦܝܐ ܗܿܘ ܕܥܒܕ ܕܩܝܘܣܼ ܠܐ ܡܬܩܒܠ ܡܢ ܥܕܬܐ. ܟܕ\n ܡܿܝܬܐ ܡܠܬܐ ܕܫܠܝܚܐ ܕܐܿܡܪ܇ ܕܐܢ ܐܢܫ ܢܚܛܐ ܡܢ ܒܬܪ ܕܩܒܼܠ ܡܥܡܘܕܝܬܿ. ܚܛܗܐ ܠܡ ܕܡܿܘܬܐܿ ܠܐ\n ܡܟܝܠ ܐܝܬ ܕܒܚܬܐ ܕܬܬܩܪܒ ܚܠܦ ܚܛܗܗ.. ܘܥܠ ܗܢܐ ܐܬܟܢܫܬ ܣܘܢܗܕܣ ܒܪܗܘܡܐܼ ܕܐܫ̈ܬܝܢ ܐܦܝ̈ܣ.\n ܘܐܚܪܡܘܗܝ ܘܫܕܘܝܗܝ ܡܢ ܥܕܬܐ. ܘܥܠ ܕܠܐ ܨܼܒܐ ܕܢܗܦܘܟ ܡܢ ܗܿܘ ܡܐ ܕܩܐܡ ܗܘܐ ܒܗ.܀ ܒܗܢܐܕܝܢ\n ܙܒܢܐ ܬܘܒܼ. ܗܘܐ ܡܘܬܢܐ ܕܫܚܛܐ ܒܟܠܗܿ ܐܪܥܐ. ܘܝܬܝܪܐܝܬ ܒܐܠܟܣܢܕܪܝܐ ܘܒܐܓܦܛܘܣ. ܘܗܟܢܐ ܥܙܝܙܐ\n ܗܘܐ ܘܩܫܐܼ ܐܝܟܐܢ ܕܠܡܚܣܢ ܡܡܕܝܢ ܗܘܘ ܒܢ̈ܝܢܫܐ ܕܢܩܒܪܘܢ ܚܕ̈ܕܐ. ܬܩܦ ܕܝܢ ܝܬܝܪܐܝܬ ܒܚ̈ܢܦܐ\n ܝܬܝܪ ܡܢ ܟܠ ܥܡ̈ܡܝܢ܆ ܘܡܛܠ ܕܟܕ ܡܬܟܪܗ ܗܘܐ ܚܕ ܡܢܗܘܢܼ ܫܒܩܝܢ ܗܘܘ ܠܗ ܩܪ̈ܝܒܘܗܝ ܘܥܪܩܝܢ܆\n ܘܡܝܬܝܢ ܗܘܘ ܠܘܐ ܐܝـ[ـܬ ܗܘ]ܐ ܐܢܫ ܕܡܦܩ ܘܩܒܪ ܠܚܕ ܡܢܗܘܢܼ ܐܝܟܢܐ ܕܒ̈ܬܐ\n ܘܫܘ̈ܩܐ ܘܐܘܪ̈ܚܬܐ ܘܐܣ̈ܘܛܘܐ ܡܢܗܘܢ ܡܠܼܝܢ. ܘܣܪܝܢ ܘܡܪ̈ܗܠܝܢ ܘܠܝܬ ܕܩܿܒܪ. ܟܪ̈ܣܛܝܢܐ ܕܝܢ\n ܟܡܐ ܕܡܨܝܢ ܗܘܘ ܡܦܩܝܢ ܡܢܗܘܢ ܘܩܒܪܝܢ. ܒܝܕ ܡܪܚܡܢܘܬܐ ܕܐܢ̈ܫܐ ܛܢ̈ܢܐ ܕܒܗܘܢܼ. ܟܡܐ ܕܡܨܝܢ\n ܗܘܘ ܩܒܪܝܢ ܡܢܗܘܢ. ܟܕ ܝܗܒܝܢ ܕܗܒܐ ܘܚܦܪܝܢ ܚܦܪ̈ܐ ܪܘܪ̈ܒܐ ܘܟܫܝܢ ܠܗܘܢ ܒܗܘܢ. ܘܗܕܐ ܣܓܝ\n ܐܪܚܡܬ ܐܢܘܢ ܠܟܪ̈ܣܛܝܢܐ ܒܥܝ̈ܢܝܢ ܚܢ̈ܦܐ. ܡܛܠ ܕܗܼܢܘܢ ܐܝܟ ܢܡܘܣܗܘܢ ܠܐ ܡܬܩܪܒܝܢ ܠܡܝ̈ܬܐ.܀\n ܒܗܢܐ ܙܒܢܐ ܐܬܟܢܫܬ ܣܘܢܗܕܘܣ ܒܠܕܩܝܐ ܡܕܝܢܬܐ.܀ ܘܒܗܿ ܒܫܢܬܐ ܗܕܐܼ. ܩܒܠ ܬܪܘܢܘܣ ܕܐܢܛܝܟܝܐ\n ܩܕܝܫܐ ܕܡܛܪܝܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒܥܝܢ ܘܚܕܐܼ. ܐܬܩܛܠܘ ܠܓܘܣ ܘܘܠܐܣܝܢܘܣܼ\n ܒܫܘܩܐ ܕܦܠܐܒܝܢܝܘܣ. ܘܐܡܠܟܼ ܘܠܪܝܢܘܣ ܘܓܐܠܝܢܘܣܼ ܫܢ̈ܝܢ ܚܡܫܥܣܪ̈ܐ.܀܀ ܫܢܬ .ܒ. ܐܠܦ̈ܝܢ\n ܘܡ̈ܬܝܢ ܘܫܒܥܝܢ ܘܬܪ̈ܬܝܢ܆ ܐܩܝܡ ܪܕܘܦܝܐ ܥܠ ܥܕܬܐ ܘܠܪܝܢܘܣ.܀ ܘܒܗܿ ܒܫܢܬܐ ܣܠܩ ܫܦܘܪ ܡܠܟܐ\n ܕܦܘܪ̈ܣܝܐ ܥܠ ܣܘܪܝܐܼ ܘܫܒܐ ܘܒܙܘ. ܘܢܚܬ ܘܠܪܝܢܘܣ ܥܠܘܗܝ ܠܩܪܒܐܼ ܒܚܝܠܐ ܣܓܝܐܐ. ܘܟܕ ܐܪܥܘܢ\n ܒܚܕ̈ܕܐ ܘܡܚܘܘܢ ܩܪܒܐܼ ܐܙܕܟܝ ܘܠܪܝܢܘܣ. ܘܚܝܠܗ ܟܠܗ ܐܬܚܪܒܘ ܘܗܼܘ ܐܬܣܪܘ ܘܐܘܒܠܘܗܝ ܠܦܪܣ\n ܘܬܡܘܢ ܫܡܫ ܥܕܒܘܬܐ ܥܕܡܐ ܠܡܘܬܗ. ܘܩܦܕܘܩܝܐ ܐܚܪܒܘܗܿ ܦܘܪ̈ܣܝܐ . ܘܬܘܒ ܠܐ ܝܬܒܼܬ. ܘܐܦ\n ܠܡܥܪܒܐ ܘܠܓܙܝܪܬܐ ܫܒܘ. ܘܩܝܠܩܝܐ ܘܐܢܛܝܟܝܐ ܐܚܪܒܘܗܿ.. ܘܡܢ ܟܕ ܐܬܕܒܪ ܘܠܪܝܢܘܣ ܒܫܒܝܐ ܐܢܝܚ\n ܠܟܪ̈ܣܛܝܢܐ ܓܐܠܝܢܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒ̈ܥܝܢ ܘܬܠܬܼ. ܗܘܐ ܐܦܝܣܩܦܐ ܕܐܢܛܝܟܝܐܼ\n ܩܕܝܫܐ ܩܘܪܝܠܘܣ.. ܘܕܪܗܘܡܐܼ ܐܘܛܘܟܝܢܘܣܼ ܝܪ̈ܚܐ ܬܡ̈ܢܝܐ.. ܘܒܬܪܗܼ ܓܐܝܢܘܣ ܫܢ̈ܝܐ\n ܚܡܫܥܝܪ̈ܐ.. ܒܐܠܟܣܢܕܪܝܐ ܩܡ ܩܕܝܫܐ ܬܐܘܢܣܼ ܫܢ̈ܝܐ ܚܡܫܥܣܪ̈ܐ.. ܒܐܠܟܣܢܕܪܝܐ ܩܡ ܩܕܝܫܐ\n ܬܐܘܢܣܼ ܫܢ̈ܝܐ ܬܫܥܣܪ̈ܐ.܀ ܒܗܢܐ ܙܒܢܐ ܗ̈ܦܘܟܝܐ ܡܚ̈ܒܠܢܐ ܕܒܢܝ̈ܢܫܐ ܡܢܝ̈ܢܝܐ \n ܥܠܼ ܠܥܠܡܐ. ܗܢܐ ܕܝܢ ܡܢܝ ܐܝܬܘܗܝ ܒܓܢܣܗ ܛܝܝܐ ܘܒܪܒܪܝܐ. ܘܒܐܪܥܐ ܕܡܨܪܝܢ ܥܠܼ ܘܣܪܚ. ܘܡܚܒܠ\n ܒܗܪܣܝܣ ܫܐܕܢܝܬܐ ܕܝܠܗܼ ܡܠܬܐ ܒܘܪܐ. ܘܢܦܩ ܡܢ ܗܘܢܗ ܘܫܢܐ. ܘܝܗܒ ܢܦܫܗ ܠܐܝܠܝܢ ܕܕܡܿܝܢ ܠܗ.\n ܘܨܼܒܐ ܕܢܣܒ ܥܠ ܢܦܫܗ ܕܡܘܬܗ ܕܡܪܢ. ܘܡܟܪܙ ܗܘܐ ܥܠ ܢܦܫܗ ܕܗܼܘ ܐܝܬܘܗܝ ܪܘܚܐ ܦܪܩܠܝܛܐ.\n ܘܡܬܬܪܝܡ ܒܫܢܝܘܬܗ. ܘܓܒܼܐ ܠܗ ܬܪܥܣܪ̈ ܬܠܡ̈ܝܕܐܼ ܒܕܡܘܬܐ ܕܡܫܝܚܐ.܀܀ ܫܢܬ .ܒ. ܐܠܦܗܝܢ ܘܡܬܝܢ\n (ܘܫܒܥܝܢ) ܘܫܬܼ. ܗܘܼܐ ܦܘܠܐ ܫܡܝܫܛܝܐ ܐܦܝܣܩܦܐ ܕܐܢܛܝܟܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ\n ܘܬܡܢܝܢ܆ ܗܘܼܐ ܐܦܝܣܩܘܦܐ ܕܐܠܟܣܢܕܪܝܐ ܡܟܣܝܡܘܣܼ ܫܢ̈ܝܐ ܬܫ̈ܥ.. ܘܒܥܕܬܐ ܕܪܗܘܡܐ ܗܘܼܐ ܩܕܝܫܐ\n ܕܝܢܘܣܝܘܣ.. ܒܐܘܪܫܠܡ ܗܘܼܐ ܗܘܡܢܐܣ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܫܒܥܝܢ ܘ.ܒ.܇ ܐܬܟܢܼܫܬ\n ܣܘܢܗܕܘܣ ܒܩܪܟܕܘܢܐ ܕܐܦܪܝܩܝܼ ܒܝ̈ܘܡܝ ܚܣܝܐ ܘܩܕܝܫܐ ܩܘܦܪܝܢܘܣ ܕܩܪܬܓܢܐ. ܘܡܪܝ ܐܣܛܦܢܐ\n ܕܪܗܘܡܐ. ܘܕܡܛܪܝܣ ܕܐܢܛܝܟܝܐ. ܘܕܝܢܘܣܝܣ ܕܐܠܟܣܢܕܪܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡܢܝܢ\n ܘܪ̈ܒܥܼ. ܦܘܠܐ ܫܡܝܫܛܝܐ ܠܝܘܠܦܢܐ ܫܪܝܪܐ ܛܠܼܡ. ܘܠܗܪܣܝܣ ܕܐܛܝܡܘܢ ܚܼܕܬ. ܘܐܬܟܢܫܬ ܥܠܘܗܝ\n ܣܗܘܢܕܣ ܠܐܢܛܝܟܝ܆ ܘܐܚܪܡܬܗ ܘܫܕܬܗ. ܡܛܠ ܕܠܐ ܨܼܒܐ ܢܗܦܘܟ ܡܢ ܡܐ ܕܩܐܡ ܗܘܐ ܒܗ. ܘܗܘܼܐ\n ܚܠܦܘܗܝ ܕܡܢܘܣ ܐܦܝܣܩܦܐ ܒܐܢܛܝܟܝܐ.܀ ܒܗܢܐܼ ܙܒܢܐ ܐܬܒܢܝܬ ܐܢܛܝܟܝܐ ܚܕܬܐܼ ܡܢ ܣܛܘܪܘܢܝܣ\n ܐܣܛܪܛܝܓܐ. ܗܿܘ ܕܒܚܪܬܐ ܐܦ ܡܠܟܐ ܗܘܼܐ. ܘܐܬܩܛܠ ܒܐܦܡܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡܢܝܢ܆\n ܓܐܠܝܢܘܣ ܐܬܩܛܠ ܒܡܐܕܝܠܢܘܣ. ܘܐܡܠܟ ܡܢ ܒܬܗܼ ܩܠܘܕܝܣ ܫܢܬܐ ܚܕܐ ܘܝܪ̈ܚܐ ܥܣܪ̈ܐ.܀ ܡܬܝܕܥܝܢ\n ܕܝܢ ܒܗܘܐ ܙܒܢܐ ܪ̈ܥܘܬܐ ܒܥܕܬܐܼ. ܩܕܝܫܐ ܩܘܦܪܝܢܣ ܕܩܪܬܓܢܐ.. ܘܐܣܛܦܢܐ ܕܪܗܘܡܐ.. ܦܝܪܡܠܐܢܘܣ ܕܩܣܪܝܐ.. ܘܓܪܝܓܪܝܘܣ ܘܐܢܬܕܘܪܣ ܐܚ̈ܐ ܐܦ̈ܝܣܩ ܕܦܢܛܘܣ.. ܘܗܠܢܘܣ\n ܕܛܪܣܘܣ.. ܘܢܩܘܡܐ ܕܐܝܩܢܘܢ.. ܗܘܡܢܘܣ ܕܐܘܪܫܠܡ.. ܡܟܣܝܡܘܣ ܕܐܠܟܣܢܕܪܝܐ.. ܘܬܐܛܩܢܘܣ\n ܕܦܠܣܛܝܢܐ.. ܘܡܟܣܝܡܣ ܕܒܘܨܛܪܐ.. ܐܘܣܝܒܝܣ ܕܠܕܝ̈ܩܝܐ.. ܐܦ ܐܢܛܠܝܘܣ ܬܘܒ ܕܠܕܝܩ̈ܝܐܼ. ܫܒܝܚ\n ܒܝܘܠܢܐ ܕܦܝ̈ܠܘܣܦܐ ܡܬܝܕܥ.܀܀ ܒܫܢܬ .ܒ. ܐܠܦ̈ܝܢ ܘܡܬܝܢ ܘܬܡ̈ܢܝܢ ܘܫܒܥܼ. ܡܝܬ ܩܠܘܕܝܘܣ.\n ܘܐܡܠܟܼ ܐܘܪܠܝܢܘܣܼ ܫܢ̈ܝܢ ܚܡܫ ܘܝܪ̈ܚܐ ܫ̈ܬܐ.܀ ܘܒܗܿ ܒܫܢܬܐ ܗܕܐܼ ܗܘܼܐ ܐܦܝܣܩܦܐ ܕܥܕܬܐ\n ܕܐܢܛܝܟܝܐ ܩܕܝܫܐ ܛܝܡܬܐܘܣ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܫܥܝܢ ܘܚܕܐܼ. ܐܘܪܠܝܢܘܣ ܟܕ ܐܬܥܬܕ\n ܕܢܩܝܡ ܥܠܝܢ ܪܕܘܦܝܐܼ. ܒܪܩܐ ܡܢ ܫܡܝܐ ܟܠܝܗܝ. ܟܕ ܐܦ ܐܬܩܛܠ ܡܢ ܢܛܘܪܬܐ ܚܕܬܐ.. ܘܐܡܠܟܼ\n ܛܐܩܝܛܘܣ ܝܪ̈ܚܐ ܫ̈ܬܐ. ܘܐܬܩܼܛܠ ܒܦܢܛܘܣ.. ܘܐܡܠܟܼ ܦܠܘܪܝܐܢܘܣܼ ܝܪ̈ܚܐ ܬܠ̈ܬܐ. ܘܐܬܩܛܠ\n ܒܛܪܣܘܣ.. ܘܐܡܠܟܼ ܦܪܘܒܘܣܼ ܫܢܗܝܐ ܫ̈ܬ ܝܪ̈ܚܐ .ܕ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܬܫ̈ܥܝܢ\n ܘܬܪ̈ܬܝܢ܆ ܗܘܼܐ ܐܦܝܣܩܘܦܐ ܕܥܕܬܐ ܕܪܗܘܡܐ ܦܝܠܓܣܼ ܫܢ̈ܝܐ ܚ̈ܡܫ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ\n ܘܬܫ̈ܥܝܢ ܘܬܡ̈ܢܐܼ. ܗܘܼܐ ܩܕܝܫܐ ܩܘܪܝܠܘܣ ܐܦܝܣܩܘܦܐ ܕܐܢܛܝܟܝܐ.. ܘܒܥܕܬܐ ܕܪܗܘܡܐܼ ܩܼܡ\n ܐܘܛܘܟܝܢܐ ܝܪ̈ܚܐ ܬܡ̈ܢܝܐ.. ܘܒܬܪܗܼ ܓܐܝܘܣ ܫ̈ܢܝܐ ܚܡܫܥܣܪ̈ܐ.. ܕܥܕܬܐ ܕܐܠܟܣܢܪܕܝܐܼ ܩܡ ܩܕܝܫܐ\n ܬܘܢܘܣ ܫܢ̈ܝܢ ܬܫܥܣܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘ.ܨܛ.: ܦܪܘܒܘܣ ܐܬܩܼܛܠ ܒܣܝܪܡܘܢ..\n ܘܐܡܠܟܼ ܩܐܪܘܣ ܥܡ ܒܢ̈ܘܗܝ ܩܐܪܝܢܘܣ ܘܢܘܡܪܝܢܘܣܼ ܫܢܗܝܢ ܬܪ̈ܬܝܢ. ܩܐܪܘܣ ܡܝܬ ܒܝܬ ܢܗܪܗܝܢ.\n ܘܢܘܡܪܝܢܘܣ ܐܬܩܼܛܠ ܡܢܗ ܒܬܪܩܐ. ܘ[ܩܐ]ܪܝܢܘܣ ܒܗܿ ܒܕܡܘܬܐ ܐܬܩܛܠ ܒܩܪܒܐ ܕܥܡ ܩܐܪ̈ܢܐܩܣ..\n ܘܐܡܠܟ ܒܬܪܗܘܢܼ ܕ.ܠܓ. ܕܘܩܠܛܝܢܘܣ ܫܢ̈ܝܐ ܥܣܪ̈ܝܢ.܀ ܘܒܫܢܬ ܬܠ̈ܬ ܠܡܠܟܘܬܗ ܥܒܼܕ ܫܘܬܦܐ\n ܒܡܠܟܘܬܐܼ ܠܡܟܣܡܝܢܘܣ ܐܪܘܩܠܝܘܣ.܀܀ ܫܢܬ .ܒ. ܐܠܦ̈ܝܢ ܘܬܠ̈ܬܡܐܐ ܘܥܣܪܼ. ܐܡܠܟ\n ܩܘܣܛܢܛܝܣ ܐܒܘܗܝ ܕܩܘܣܛܢܛܝܢܘܣ ܪܒܐܼ ܒܐܬܪܐ ܕܐܪܢܛܝܐ ܫܢ̈ܝܐ ܬܪܬܥܣܪ̈ܐ.܀܀ ܫܢܬ .ܒ. ܐܠܦ̈ܝܢ\n ܘ.ܫܝܓ.܇ ܗܘܼܐ ܐܦܝܣܩܘܦܐ ܕܥܕܬܐ ܕܪܗܘܡܐܼ ܡܪܩܠܝܢܘܣ.܀ ܘܒܗܿ ܒܫܢܬܐ ܗܕܐ ܡܪܕܬ ܐܪܥܐ ܕܡܨܪܝܢ.\n ܘܐܬܼܐ ܚܝܠܐ ܪܒܐ ܕܪ̈ܗܘܡܝܐ ܘܚܕܪܗܿ ܠܡܕܝܢܬܐ. ܘܐܠܨܗܿ ܒܟܦܢܐ. ܘܟܕ ܓܝܪ ܚܕܐ ܡܢܬܐ ܡܥܕܪܐ ܗܘܬ\n ܠܚܝܠܐ ܕܪ̈ܗܘܡܝܐ. ܘܥܡܗܘܢ ܐܝܬܘܗܝ ܐܘܣܒܝܣܼ. ܘܠܐ ܐܬܚܒܫܘ ܒܡܕܝܢܬܐܿ ܘܠܘܬ ܪܒ ܚܝܠܐ ܕܪ̈ܗܘܝܐ\n ܦܪܪܣܝܐ ܘܫܒܡܐ ܡܫܡܗܐ ܩܿܢܐ ܗܘܐ. ܘܟܕ ܐܢܛܘܠܘܣ ܐܦܝܣܩܦܐ ܕܝܠܗܿ ܕܡܕܝܢܬܐܿ. ܚܼܙܐ ܠܥܡܐ\n ܕܡܝܕܢܬܐ ܕܐܒܿܕܝܢ ܡܢ ܟܦܢܐܼ ܐܘܕܥ ܠܐܘܣܝܒܝܣ ܥܠ ܗܕܐ. ܗܼܘ ܕܝܢ ܐܘܣܒܝܣ ܫܐܠ ܡܢ ܪܒ ܚܝܠܐ\n ܕܪ̈ܗܘܡܝܐ ܕܢܚܐ ܠܗܿܢܘܢ ܕܠܘܬܗ ܢܦܩܿܝܢ. ܘܟܕ ܐܬܦܝܣ ܠܗܼ. ܐܘܕܥ [ܗܕܐ ܠܐܢܛܘܠܘܣ.] ܘܟܕ\n ܐܢܛܘܠܘܣ ܠܥܡܐ ܕܡܕܝܢܬܐ ܡܦܝܣ ܗܿܘܐ ܘܠܐ ܐܩܝܡ܇ ܐܿܡܪ ܠܗܘܢ ܬܘܒ. ܕܒܗܕܐ ܐܟܒܪܼ ܠܐ ܥܨܝܢ\n ܐܢܬܘܢ ܠܝ܆ ܕܣ̈ܒܐ ܘܣ̈ܒܬܐ ܘܛܠܝ̈ܐ ܘܡܡ̈ܚܝܐܼ ܢܫܬܒܩܘܢ ܠܡܦܩ ܡܢ ܡܕܝܢܬܐ. ܕܢܗܘܐ ܫܟܝܚ ܠܚܡܐ\n ܠܐܝܠܝܢ ܕܦܝܫܝܢ. ܘܗܟܢܐ ܒܠܒܘܫܐ ܕܢܗܫܐ ܡܠܒܫܝܢ ܗܘܘܠܒ̈ܢܝܫܢܐ ܘܢܦܩܝܢ ܒܠܠܝܐ. ܟܕ ܒܙܢܐܼ ܫܘܙܒ\n ܠܟܠܢܫ ܕܨܒܐ ܠܡܥܪܩ ܡܢ ܡܘܬܐ. ܘܠܚܪܬܐ ܐܙܕܟܝܘܢ ܐܠܟܣܢܕܪ̈ܝܐ ܡܢ ܪ̈ܗܘܡܝܐ ܘܐܬܩܛܠܘ ܐܝܠܝܢ\n ܕܗܘܼܘ ܥܠܬ ܡܪܘܕܘܬܐ.܀܀ ܫܢܬ .ܒ. ܐܠܦ̈ܝܢ ܘ.ܫܝܘ.܆ ܗܘܪܐ ܙܒܕܐ ܐܦܝܣܩܦܐ ܕܐܘܪܫܠܡܼ ܫܢܗܝܐ\n ܬܠ̈ܬ.. ܘܒܬܪܗ ܗܘܼܐ ܗܪܡܘܢ.. ܘܒܥܕܬܐ ܕܢܛܝܟܝܐ ܗܘܼܐ ܛܘܪܐܢܘܣ.. ܘܒܐܠܟܣܢܕܪܝܐ ܗܘܼܐ ܦܛܪܘܣ.\n ܗܿܘ ܕܫܒܝܚܐܝܬ ܒܬܪ ܗܠܝܢ ܐܣܗܕ ܒܫܢܬ ܬܫܥ ܕܪܕܘܦܝܐ.܀܀ ܫܢܬ .ܒ. ܐܠܦ̈ܝܢ\n ܘܬܠܬܡܐܐ ܘܫܒܥܣܪ̈ܐܼ. ܘܛܘܪܝܘܣ ܪܒ ܚܝܠܐ ܠܟܪ̈ܣܛܝܢܐ ܕܒܐܣܛܪܛܝܐ ܪܕܦ ܩܠܝܠ. ܘܡܢ ܗܝܕܝܢ\n ܪܕܘܦܝܐ ܥܠ ܟܠܗܘܢ ܡܗ̈ܝܡܢܐ ܐܬܓܿܒܪ.܀܀ ܫܢܬ .ܒ. ܐܠܦ̈ܝܢ ܘ.ܫܝܛ.܆ ܗܘܼܐ ܙܘܥܐ ܚܣܝܢܐ. ܘܡܢ\n ܨܘܪ ܘܡܢ ܨܝܕܘܢ ܣܘܓܐܐ ܢܦܼܠ ܒܗ. ܘܥܡܐ ܣܓܝܐܐ ܐܒܼܕ ܒܗ.܀܀ ܫܢܬ .ܒ. ܐܠܦܗܝܢ ܘ.ܫܟ.܆ ܗܘܼܐ\n ܥܩܘܪܐ ܕܥܕܗܬܐ. ܒܢܬ ܬܫܥܣܪ̈ܐ ܕܗܕܐ ܡܠܟܘܬܐ. ܒܝܪܚ ܐܕܪ ܒܥܐܕܐ ܕܦܛܝܪ̈ܐ ܥܒܕ ܕܘܩܠܛܝܢܘܣ ܡܠܟܐ\n ܟܬܒܐܼ. ܘܐܬܦܪܣ ܒܟܠܗܝܢ ܡܕ̈ܝܢܢ. ܘܦܩܼܕ ܒܗܼ ܕܥܕ̈ܬܐ ܥܕܡܐ ܠܐܪܥܐ ܢܣܬܬܪ̈ܢ ܘܟ̈ܬܒܐ ܒܢܘܪܐ\n ܢܐܩܕܘܢ. ܘܐܝܠܝܢ ܕܒܐܝܩܪܐ ܐܝܬܝܗܘܢ ܢܨܛܥܪܘܢ. ܘܐܝܠܝܢ ܕܐܝܬܝܗܘܢ ܒܥܒܕܘܬܐ ܘܐܬܚܪܪܘ܆ ܐܢ\n ܡܩܘܝܢ ܘܠܐ ܟܿܦܪܝܢܼ ܡܢ ܚܘܪܪ̈ܝܗܘܢ ܢܬܓܠܙܘܢ. ܘܪ̈ܝܫܢܐ ܐܝܠܝܢ ܕܩܿܝܡܝܢ ܒܪܝܫܐ ܕܥܕ̈ܬܐ ܒܟܠ\n ܐܬܪܼ. ܠܐܣܘܪ̈ܐ ܢܫܬܠܡܘܢ. ܘܗܝܕܝܢ ܢܬܐܠܨܘܢ ܕܢܕܒܚܘܢ. ܡܢܗܘܢ ܕܝܢ ܕܪ̈ܥܘܬܐ ܐܘܚܠܘ ܡܢ ܕܚܠܬܐ.\n ܘܡܢܗܘܢ ܕܝܢ ܥܠ ܟܠܚܕ ܚܕ ܡܢܗܘܢ ܫܢ̈ܕܐ ܥܒܼܪ. ܐܝܬ ܒܗܘܢܼ ܕܒܡܚ̈ܘܬܐ. ܐܚܪ̈ܢܐ ܒܣܪ̈ܩܐ.\n ܐܚܪ̈ܢܐ ܒܛܘ̈ܓܢܐ. ܐܚܪ̈ܢܐ ܠܚܝ̈ܘܬܐ ܐܫܬܕܝܘ. ܐܚܪ̈ܢܐ ܠܥܘܡܩܐ ܕܝܡܐ ܫܕܘ ܐܢܘܢ.. ܐܚܪ̈ܢܐ\n ܒܓܠܝܕܐ ܘܒܩܘܪܐ ܐܬܟܠܠܘ.܀ ܒܢܩܘܡܕܝܐ ܕܝܢ ܐܣܗܕܘ ܕܘܪܬܐܣ ܘܦܛܪܘܣ ܘܓܪܓܘܘܢܝܘܣ ܥܡ ܐܚܪ̈ܢܐ\n ܣ̈ܓܝܐܐ ܕܥܒܿܪܝܢ ܠܡܢܝܢܐ ܐܬܩܛܠܘ ܒܣܝܦܐ. ܒܫܘܗܩܥܐ ܘܒܟܠܕ.ܘܟ.܀ ܐܣܗܕ ܕܝܢ ܐܢܬܝܡܘܣ ܐܦܝܣܩܘܦܐ\n ܕܢܝܩܡܘܕܝܐ: ܘܠܘܩܝܢܣܘ. ܛܝܪܝܢܝܘܢ ܐܦܝܣܩ ܕܨܘܪ. ܣܠܘܢܘܣ ܐܦܝܣܩܦܐ ܕܥܙܐ ܥܡ ܬܠ̈ܬܝܢ ܘܬܫ̈ܥܐ\n ܐܚܪ̈ܢܝܢ ܕܐܬܦܣܩ ܪ̈ܝܫܝܗܘܢ ܘܐܝܩܕܘ ܒܢܘܪܐ.. ܦܡܦܝܠܘܣ ܐܦܝܣܩܦܐ ܕܩܣܪܝܐ.\n ܦܛܪܘܣ ܐܦܝܣܩܘܦܐ ܕܐܠܟܣܢܕܪܝܐ ܥܡ ܐܚܪ̈ܢܐܼ. ܦܘܛܘܣ. ܘܕܝܘܣ. ܘܐܡܘܢܝܘܣ. ܘܦܝܠܐܘܣ. ܘܗܣܝܟܣ.\n ܘܬܐܕܘܪܘܣ ܐܦܝܗܣܩܘܦܐ ܕܥܕ̈ܬܐ ܕܒܡܨܪܝܢ܆ ܥܡ ܐܢ̈ܫܐ ܝܕܗܝܥܐ.. ܒܝܡܬܐ ܕܝܢ ܕܣܒܣܛܝܐ ܐܪ̈ܒܥܝܢ\n ܓܒܪ̈ܐ ܐܟܚܐ ܐܬܟܠܠܘ. ܕܗܠܝܢ ܪ̈ܝܫܐ ܘܝܕ̈ܝܥܐ ܐܦ ܪܘܪ̈ܒܢܘܗܝ ܕܐܬܪܐ ܗܿܘ ܐܝܬܝܗܘܢ ܗܘܘ.\n ܘܒܓܠܝܕܐ ܐܢܘܢ ܒܢܘܪܐ.. ܩ̈ܕܝܫܐ ܣܪܓܝܣ ܘܒܟܘܣܼ. ܐܪܗܛ ܐܢܘܢ ܕܘܟܣ ܥܠ ܟܣ̈ܐ ܚܪ̈ܝܦܬܐ ܕܦܪܙܠܐ.\n ܘܟܕ ܒܟܠ ܫܢ̈ܕܝܢ ܐܫܬܢܕ ܒܗܘܢܼ ܗܝܕܝܢ ܦܣܩ ܪ̈ܝܫܝܗܘܢ ܒܪܨܦܐ.܀܀ ܫܢܬ .ܒ. ܐܠܦ̈ܝܢ ܘܬܠܬܡܐܐ\n ܘܥܣܪܝܢ ܘܚܕܐܼ. ܕܘܩܠܛܝܢܘܣ ܐܦ ܡܟܣܝܡܝܢܘܣ ܐܫܬܐܠܘ ܡܢ ܡܠܟܘܬܐ. ܘܥܒܼܕ ܡ̈ܠܟܐ ܚܠܦܝܗܘܢ\n ܠܡܟܣܝܡܝܢܘܣ ܐܦ ܠܣܘܪܣ.. ܥܝܕܐ ܡܕܡ ܐܝܬ ܠܡܗܠܟܐ ܕܪ̈ܗܘܡܝܐܼ. ܕܐܡܬܝ ܕܡܢ ܥܼܠܬܐ ܐܝܕܐ ܕܗܼܝ܇\n ܐܢ ܡܢ ܕܚܠܬܐ ܕܒܥܠܕܒ̈ܒܐ܇ ܘܐܢ ܥܠܼܬܐ ܐܝܕܐ ܕܗܼܝܼ. ܢܫܬܐܠ ܚܕ ܡܢܗܘܢ ܡܢ ܡܕܒܪܢܘܬܐ ܕܢܓܪܘܥ\n ܪܝܫܗܼ ܘܢܐܙܠ ܠܒܝܬܗ܇ ܟܕ ܠܐ ܡܬܩܪܒ ܣܓ ܡܢ ܗܫܐ ܘܠܗܠ ܠܕܘܒܪܐ ܕܡܠܟܘܬܐ. ܘܐܦܠܐ ܐܝܟ ܢܡܘܣܐ ܐܢ\n ܢܛܪ ܢܦܫܗ ܐܝܬ ܐܢܫ ܕܡܗܪ ܠܗ ܒܡܕܡ. ܗܠܝܢ ܗܟܢܐ ܥܒܕܘ ܘܫܒܩܘ ܬܓܐ ܕܡܠܟܘܬܐ܇.܀܀ ܫܢܬ .ܒ\n ܐܠܦ̈ܝܢ ܘܬܠܬܡܐܐ ܘܥܣܪܝܢ ܘܬܪ̈ܬܝܢ܆ ܩܘܣܛܢܛܝܣ ܒܐܝܩܩܪܐ ܪܒܐ ܢܦܼܩ ܡܢ ܥܠܡܐ. ܘܐܡܠܛ ܡܢ ܒܬܪܗ\n ܩܘܣܛܢܛܝܢܘܣ ܒܪܗܼ. ܫܢ̈ܝܐ ܬܠ̈ܬܝܢ ܘܚܕܐܿ ܘܝܪ̈ܚܐ ܥܣܪܐ.܀ ܗܪܟܐ ܨܿܒܢܐ ܩܠܝܠ ܐܢܘܚ ܥܠ ܡܠܬܝ.\n ܘܐܚܘܐ ܕܐܝܠܝܢ ܬܡ̈ܗܝܬܐ ܣܥܪ ܐܠܗܐ ܒܝܕ ܡܗ̈ܝܡܢܘܗܝ. ܐܦ ܕܐܝܠܝܢ ܒܝ̈ܫܬܐ ܡܞܚܘܐ ܣܛܢܐ ܒܝܕ\n ܦܠܚ̈ܘܗܝ. ܗܢܐ ܕܝܢ ܩܘܣܛܢܛܝܣ ܣܒܐ ܥܡ ܗܠܢܐ ܐܢܬܬܗܼ. ܡܗ̈ܝܡܢܐ ܘܕܚ̈ܠܝ ܐܠܗܐ ܐܝܬܝܗܘܢ ܗܘܘ.\n ܟܕ ܒܟܠܗ ܙܒܢܐ ܕܡܠܟܘܬܗܘܢ ܠܐܪܕܦ ܠܐܢܫ. ܐܠܐ ܢܝ̈ܚܐ ܘܒܣܝ̈ܡܐ ܡܬܚܙܝܢ ܗܘܘ\n ܠܘܬ ܟܠܢܫ. ܘܗܟܢܐ ܫܿܠܡ ܚܝ̈ܘܗܝ ܡܝܩܪ̈ܐ ܩܘܣܛܢܛܝܣܼ. ܘܢܦܩ ܡܢ ܥܠܡܐ ܗܢܐ ܟܕ ܟܠܢܫ ܡܘܕܐ\n ܠܒܣܝܡܘܬܗ.. ܗܢܐ ܕܝܢ ܩܘܣܛܝܢܛܝܢܘܣ ܒܪܗܼ ܠܐ ܐܬܕܼܡܝ ܠܗܝܡܢܘܬܐ ܕܐܒܘܗܝ. ܐܠܐ ܒܟܠܙܒܢ ܪܕܘܦܐ\n ܕܗܝܡܢܘܬܐ ܕܡܫܝܚܐ ܡܬܚܙܐ ܗܘܐ. ܐܦ ܟܕ ܡܚܘܬܐ ܡܕܡ ܒܝܫܬܐ ܐܝܬ ܗܘܬ ܒܦܓܪܗܼ ܐܦܠܐ ܗܟܢܐ ܡܬܪܡܐ\n ܠܡܦܫ ܡܢ ܒܝܫܬܐ ܕܪܕܘܦܝܗ. ܟܕ ܡܬܕܡܐ ܒܛܢܢܗ ܕܠܘܬ ܣܓܕܬ ܦܬܟܪ̈ܐ ܠܫܐܘܠ ܪܘܕܦܐ. ܘܟܕ ܗܟܢܐ ܡܠܐ\n ܗܘܐ ܠܘܚܡܐ ܘܩܛܠܐ ܠܘܬ ܟܠܗܘܢ ܟܪ̈ܣܛܝܢܐܼ. ܟܕ ܚܒܫ ܘܩܛܠ ܘܐܦ ܙܩܦ ܘܪܓܡܼ. ܡܚܘܬܐ ܗܿܝ\n ܕܒܓܘܫܡܗܼ ܝܬܝܪ ܥܿܫܢܐ ܥܠܘܗܝ. ܓܪܒܐ ܡܠܐ ܗܘܐ ܟܠܗ ܦܓܪܗ. ܘܪܝܚܐ ܣܪܝܐ ܒܕܡܘܬܐ ܩܒܪܐ ܕܡܠܐ\n ܫ̈ܠܕܐܼ. ܕܠܟܠ ܓܒ̈ܝܢ ܦܝܚ ܪܝܚܗܼ. ܗܟܢܐ ܐܦ ܗܢܐ. ܪܝܚܐ ܕܣܪܝܘܬܐ ܐܙܿܠ ܗܘܐ ܡܢܗ ܠܟܠ ܓܒ̈ܝܢ.\n ܘܒܝܕ ܗܕܐ ܡܠܐ ܗܘܐ ܠܘܚܡܐ ܕܩܛܠܐ ܥܠ ܟܠ ܕܠܐ ܣܿܓܕ ܠܐܠܗ̈ܐ. ܒܗܿܝ ܠܡ ܕܢܬܠܘܢ ܠܗ ܐܣܝܘܬܐ\n ܠܦܓܪܗ.. ܗܢܐ ܟܕ ܚܿܙܐ ܟܠܝܘܡ ܠܦܓܪܗ ܕܡܬܡܣܐ ܘܡܬܚܒܠ ܒܝܕ ܓܪܒܐ ܗܿܘ ܕܒܗܼ. ܫܕܪ ܘܟܢܫ ܠܗ\n ܠܟܠܗܘܢ ܚܪ̈ܫܐ ܘܐܫܘ̈ܦܐ ܘܟ̈ܠܕܝܐ ܘܚ̈ܟܝܡܐ ܕܒܫܘܠܛܢܗ ܘܕܠܐ ܒܫܘܠܛܢܗ܀ ܡܢ ܬܫܥܝܬܐܕܥܠ\n ܩܘܛܢܛܝܢܣ ܪܒܐ. ܡܛܠ ܓܝܪ ܕܓܪܒܐ ܡܠܐ ܗܘܐ ܟܠܗܼ. ܡܼܠܟܘܗܝ ܚܟܝ̈ܡܘܗܝ ܗܿܢܘܢ ܕܟܢܼܫܼ. ܢܐܝܬܐ\n ܛܠ̈ܝܐ ܫܪ̈ܘܝܐ ܬܠܡ̈ܐܐܼ. ܘܢܟܘܣ ܐܢܘܢ ܘܢܣܚܐ ܒܕܡܗܘܢ. ܗܝܕܝܢ ܫܕܪ ܩܠܝܠܐܝܬ ܩܘܣܛܢܛܝܢܘܣ ܐܝܟ\n ܡܠܬܗܘܢ ܒܝܫܬܐܼ. ܘܟܢܫ ܛܠܝ̈ܐ ܣ̈ܓܝܐܐ. ܘܩܡ ܕܢܐܙܠ ܠܐܝܟܐ ܕܡܬܢܟܣܝܢ ܗܘܘܼ. ܕܢܣܚܐ ܒܕܡܗܘܢܼ\n ܥܡ ܛܟܣܝܣ ܕܝܠܗ ܒܓܘ ܡܕܝܢܬܐ. ܘܟܕ ܐܿܙܠ ܫܡܼܥ ܩܠܐ ܕܝܠܠܬܐ ܪܒܬܐܿ.", "ܕܐܘ̈ܠܝܬܐ. ܐܝܟܢ ܕܡܕܝܢܬܐ ܟܠܗܿ ܬܙܘܥ. ܘܟܕ ܫܡܼܥ ܡܿܠܟܐ\n ܐܡܼܪ܇ ܕܡܿܢܘ ܩܠܐ ܗܢܐ. ܐܿܡܪܝܢ ܠܗܼ. ܐܡܗ̈ܬܗܘܢ ܕܛܠܝ̈ܐ ܗܠܝܢܼ ܕܐܠܝܢ ܠܒܢ̈ܝܗܝܢ ܚܒ̈ܝܒܐ.\n ܘܗܝܕܝܢ ܬܘܒ ܡܿܠܟܐ ܘܩܡ ܟܕ ܡܕܡܥ. ܘܗܦܟ ܠܒܝܬ ܡܠܟܘܬܗ. ܟܕ ܡܬܥܕܠ ܒܡ̈ܠܘܟܐ ܒܝ̈ܫܐ ܕܠܐ\n ܪ̈ܚܡܐܼ ܘܐܡܼܪ: ܕܚܒܝܒ ܗܼܘ ܠܝ ܚܝ̈ܝܗܘܢ ܕܬܡ̈ܝܗܐ ܗܠܝܢ ܘܕܟ̈ܝܐܼ. ܝܬܝܪ ܡܢ ܚܘܠܡܢܗ ܕܦܓܪܝ.\n ܗܢܘ ܕܝܢ ܘܐܦܠܐ ܫܪܝܪܐ ܗܼܝ ܠܝܿ. ܕܐܢ ܣܿܚܐ ܐܢܐ ܒܕܡܗܘܢ ܡܬܕܟܐ ܐܢܐ ܡܢ ܓܪܒܝ. ܘܦܼܩܕ ܡܿܠܟܐ\n ܕܢܬܝܗܒܘܢ ܙܘ̈ܙܐ ܠܐ̈ܡܗܬܘܢ ܘܢܐܙ̈ܠܢ ܒܐܩܝܪܐ ܪܒܐ ܠܐܬܪ̈ܘܬܗܝܢ. ܐܠܗܐ ܕܝܢ ܛܒܐ ܘܡܪܚܡܢܐ\n ܕܟܪ̈ܣܛܝܢܐ܇ ܟܕ ܚܙܝܗܝ ܕܥܒܼܕ ܗܕܐܼ ܐܦܢܝܗ ܠܘܬܗ. ܘܟܕ ܕܡܝܟ ܒܠܠܝܐ ܥܠ ܬܫܘܝܬܗܼ ܫܕܪ ܠܘܬܗ\n ܬܪ̈ܝܢ ܡܢ ܬܠܡ̈ܝܕܘܗܝ. ܗܢܘ ܕܝܢ ܠܦܛܪܘܣ ܘܠܦܘܠܣ. ܘܐܬܚܙܝܘ ܠܗ ܒܚܠܡܐܼ ܘܐܡܿܪܝܢ ܠܗ. ܥܠ\n ܕܚܼܙܐ ܐܠܗܐ ܡܪܚܡܢܘܬܟ ܕܚܣܼܬ ܥܠ ܛܠܝ̈ܐܼ ܪܚܡ ܐܦ ܥܠܝܟ. ܘܫܕܪ ܠܢ ܕܢܚܙܐ ܠܟ ܡܥܝܢܐ ܕܡ̈ܝܐ.\n ܕܟܕ ܬܣܚܐ ܒܗܼ ܬܕܟܐ ܡܢ ܓܪܒܟ. ܐܠܐ ܫܕܪ ܐܝܬܐ ܠܟ ܠܣܠܝܒܣܛܪܘܣ ܐܦܝܣܩܘܦܐܿ. ܗܿܘ ܕܡܢ ܕܚܠܬܟ\n ܥܪܝ ܠܛܘܪܐ ܘܛܫܼܐ ܒܡܥܪܬܐ. ܗܼܘ ܐܿܬܐ ܘܡܚܘܐ ܠܟ ܡܥܝܢܐ ܕܡ̈ܝܐ. ܕܟܕ ܬܚܘܬ ܠܗܿ ܬܬܕܟܐ ܡܢ\n ܓܪܒܟ. ܘܟܕ ܐܬܬܥܝܪ ܡܠܟܐܼ ܫܕܪ ܐ̈ܢܫܐ ܠܐܝܟܐ ܕܐܡܪܘ ܠܗ ܫܠܝ̈ܚܐ. ܘܐܝܬܝܘܗܝ ܠܣܠܒܣܛܪܘܣ. ܘܩܡ\n ܡܠܟܐ ܠܐܘܪܥܗ. ܘܩܒܠܗܼ ܒܐܩܝܪܐ ܪܒܐ. ܘܫܐܠܗܼ ܘܐܡܼܪ ܠܗ. ܐܝܬ ܠܟܘܢ ܐܠܗ̈ܐ ܕܡܬܩܪܝܢ ܦܛܪܘܣ\n ܘܦܘܠܘܣ.. ܘܣܠܒܣܛܪܘܣ ܐܡܪ܇ ܦܛܪܘܣ ܘܦܘܠܘܣ ܐܠܗ̈ܐ ܠܐ ܐܝܬܝܗܘܢ. ܐܠܐ ܥܒ̈ܕܘܗܝ ܐܢܘܢ ܕܐܠܗܐ..\n ܡܠܟܐ ܐܡܼܪ ܐܝܬ ܠܟܘܢ ܝܘ̈ܩܢܝܗܘܢ. ܐܝܬܘ ܠܝܼ ܐܚܙܐ ܐܢܘܢ. ܘܟܕ ܐܝܬܝܘ ܠܗܼ ܐܡܼܪ܇ ܕܠܐ ܐܝܬ\n ܡܕܡ ܕܚܬܝܬ ܡܢ ܝܘ̈ܩܢܼܐ ܗܠܝܢ. ܒܗܕܐ ܓܝܪ ܕܡܘܬܐ ܐܬܚܙܝܘ ܠܝܼ ܘܡܠܠ ܥܡܝ. ܕܐܫܕܪ ܐܝܬܝܟܼ ܕܡܥܝܢܐ ܕܡܝ̈ܐ ܬܚܘܐ ܠܝ.. ܣܠܒܣܛܪܘܣ ܐܡܼܪ. ܥܠ ܡܝ̈ܐ ܕܡܥܡܘܕܝܬܐ ܐܡܼܪܘ ܠܟ. ܕܐܢ\n ܗܼܘ ܕܬܗܝܡܢ ܒܐܠܗܢܼ ܘܬܚܘܬ ܠܡܝ̈ܐ ܗܠܝܢ ܒܫܡܗ: ܥܡ ܓܒܪܐ ܕܓܘܫܡܟ ܐܦ ܓܪܒܐ ܕܚ̈ܛܗܝܟ ܫܿܠܚ\n ܐܢܬ.. ܡܠܟܐ ܐܡܼܪ. ܐܠܘ ܠܐ ܕܗܝܿܡܢܬ ܘܠܐ ܒܬܪܟ ܡܫܕܪ ܗܘܿܝܬ.. ܣܠܒܣܛܪܘܣ ܐܡܼܪ ܠܗ. ܨܘܡ ܒܗܕܐ\n ܫܒܬܐ. ܘܐܦܝܣ ܠܐܠܗܐ ܕܢܫܒܘܩ ܠܟܼ ܡܕܡ ܕܥܒܼܕܬ ܒܥܒ̈ܕܘܗܝ. ܘܦܩܘܕ ܕܬܬܦܬܚ ܥܕܬܐ. ܘܢܬܬܚܕܘܢ\n ܒܝܬ ܦܬܟܪ̈ܐ ܚܪ̈ܫܐ ܘܥܘܝܪ̈ܐ. ܘܦܩܘܕ ܕܢܦܩܘܢ ܟܪ̈ܣܛܝܢܐ ܗܠܝܢ ܕܚܒܫܼܬ. ܘܡܢ ܕܡܘܣܝܘܢ ܗܠܝܢ\n ܕܠܝܬ ܠܗܘܢ ܦܩܘܕ ܕܢܫܬܒܩ ܠܗܘܢ. ܘܙܕܩ̈ܬܐ ܒܡܚܝ̈ܠܐ ܥܒܕ.. ܗܼܘ ܕܝܢ ܡܠܟܐܼ ܟܠܗܝܢ ܗܠܝܢ ܥܒܼܕ\n ܐܝܟܢܐ ܕܐܬܦܩܕ ܠܗ. ܟܕ ܕܝܢ ܐܬܼܐ ܝܘܡܐ ܗܿܘ ܩܕܝܫܐ ܕܚܕܒܫܒܐܼ. ܩܪܒܗ ܗܘܐ ܣܠܒܣܛܪܣ ܠܡܠܟܐ ܨܝܕ\n ܡܥܡܘܕܝܬܐ. ܟܕ ܐܡܿܪ ܠܗܼ. ܕܡܝ̈ܐ ܗܠܝܢ ܐܘ ܡܠܟܐܼ ܚ̈ܛܗܐ ܫܒܩܝܢܼ ܘܛܝܒܘܬܐ ܫܡܝܢܝܬܐ ܝܗܒܝܢ܇\n ܠܗܿܘ ܕܡܢ ܟܠܗ ܠܒܗ ܡܗܝܡܢ. ܘܚܝ̈ܐ ܕܠܥܠܡ ܡܛܝܒܝܢ ܠܗ.. ܘܟܕ ܕܝܢ ܐܚܬܗ ܣܠܒܣܛܪܘܣ ܠܡܥܡܘܕܝܬܐ:\n ܘܡܛܠ ܣܘܓܐܐ ܕܗܝܡܢܘܬܗ ܕܡܠܟܐ ܐܬܢܒܪܫܬ ܠܗܿ ܟܠܗܿ ܐܝܟ ܠܡܦܝܕܐ ܕܢܘܪܐ: ܘܐܝܟ ܛܝܓܢܐ ܕܡܬܛܪܛܥ\n ܐܫܬܡܥ ܩܠܗܿ. ܘܟܠܗ ܓܪܒܗ ܕܡܠܟܐ ܦܪܩܼ ܡܢܗ. ܘܐܬܚܙܝ ܟܕ ܛܐܦ ܥܠ ܡܝ̈ܐ ܐܝܟ ܩ̈ܠܦܐ ܕܢܘ̈ܢܐ.\n ܘܗܘܼܐ ܟܠܗ ܐܝܟ ܒܒܘܣܐ ܚܣܝܠܐ. ܘܐܝܟ ܫܘܚܠܦܐ ܕܚܙܐ ܒܓܘܫܡܗ ܐܫܪ ܘܗܝܡܢ ܥܠ ܫܘܒܩܢ ܚ̈ܛܗܐ ܘ[ܥܠ\n ܚܝ̈ܐ] ܕܥܠܐܡ ܚܕܬܐ. ܗܝܕܝܢܼ ܡܢ ܒܬܪ ܡܥܡܘܕܝܬܐ [ܕܠܥܠܡ ܫܪܝ ܡܠܟܐܼ ܘܐܼܡܪ. ܕܗܢܐ ܐܝܬܘܗܝ ܗܘܐ\n ܐܠܗܐ ܕܫܪܪܐ. ܐܠܘ ܠܐ ܓܝܪ ܗܘܝܘ ܐܠܗܐ ܕܒܪܢܝܼ ܠܐ ܡܫܟܚ ܗܘܐ ܕܬܘܒ ܢܚܕܬܢܝ. ܘܗܢܐ ܒܠܚܘܕܘܗܝ\n ܢܣܬܓܕ. ܘܛܥܝܘܬܐ ܗܿܝ ܕܥܕܡܐ ܠܝܡܝܢܐܼ ܬܣܿܒ ܫܘܠܡܐ. ܘܟܕ ܕܝܢ ܡܠܠ ܗܘܐ ܡ̈ܠܐ\n ܣ̈ܓܝܐܬܐ ܥܠ ܕܚܠܬ ܐܠܗܐ: ܘܥܠ ܣܓܕܬ ܕܚܕ ܐܠܗܐܼ ܘܥܠ ܒܘܛܠܐ ܕܣܓܕܬ ܐܠܗ̈ܐ ܥܒ̈ܝܕܐ. ܫܒܚܘܗܝ\n ܪܘܪ̈ܒܢܘܗܝ ܘܟܠܗܿ ܡܕܝܢܬܐ. ܘܦܼܩܕ ܕܩܠܝܠܐܝܬ ܬܬܒܢܐ ܥܕܬܐ ܪܒܬܐ ܘܪܘܝܚܬܐ ܒܩܘܣܛܢܛܝܢܐܦܘܠܝܣ.܀\n ܗܠܝܢ ܕܝܢ ܗܼܘ̈ܝܼ. ܫܢܬ ܬܡܢܐ ܕܝܠܗ ܕܡܠܟܐ ܩܘܣܛܢܛܝܢܘܣ ܒܪ ܩܘܣܛܢܛܝܣ.܀܀ ܫܢܬ .ܒ. ܐܠܦ̈ܝܢ\n ܘ.ܫܟܕ.: ܡܝܬ ܡܟܣܡܝܢܘܣ ܡܠܟܐ ܕܪܗܘܡܐ.. ܘܐܡܠܟ ܡܟܝܢܛܣ ܒܪܗܼ ܫܢ̈ܝܐ ܫܬ.܀܀ ܫܢܬ .ܒ. ܐܠܦ̈ܝܢ\n ܘ.ܫܟܗ.: ܡܝܬ ܣܘܪܣ. ܘܐܚܕ ܡܠܟܘܬܗ ܩܘܣܛܢܛܝܢܘܣ.܀ ܘܒܗܿ ܒܫܢܬܐܼ. ܟܒܫ ܐܦ ܠܡܟܣܝܡܝܢܘܣ ܡܠܟܐ\n ܕܡܥܪܒܐ. ܘܐܚܕ ܡܠܟܘܬܗ ܗܼܘ ܩܘܣܛܢܛܝܢܘܣ ܡܠܟܐ. ܥܒܕ ܠܗ ܕܝܢ ܫܘܬܦܐ ܒܡܠܟܘܬܐ ܠܝܩܝܢܣ ܚܬܢܗ\n ܒܥܠܗܿ ܕܚܬܗ ܩܘܛܢܛܝܢܐ. ܡܟܣܝܡܝܢܘܣ ܕܝܢ ܡܠܟܐ ܕܣܘܪܝܐ ܩܫܝܐܝܬ ܘܕܠܐ ܒܪ̈ܚܡܐ ܪܕܦ ܗܐ\n ܠܟܪ̈ܣܛܝܢܐ. ܘܟܕ ܗܟܢܐ ܕܠܐ ܒܪ̈ܚܡܐ ܡܬܐܠܨܝܢ ܗܘܘ ܡܢܗ ܟܪ̈ܣܛܝܢܐ. ܡܟܣܝܡܝܢܘܣ ܕܝܢ ܡܠܟܐ\n ܕܣܘܪܝܐ ܩܫܝܐܝܬ ܘܕܠܐ ܒܪ̈ܚܡܐ ܪܕܦ ܗܘܐ ܠܟܪ̈ܣܛܝܢܐ. ܘܟܕ ܗܟܢܐ ܕܠܐ ܒܪ̈ܚܡܐ ܡܬܐܠܦܨܝܢ ܗܘܘ\n ܡܢܗ ܟܪ̈ܣܛܝܢܐ: ܘܪ̈ܥܘܬܗܘܢ ܩܛܠ ܘܐܫܕܝ ܠܐܟܣܘܪܝܐ: ܘܠܟ̈ܗܢܐ ܘܠܥܡܐ ܟܠܗ ܐܪܡܝ ܒܝܬ ܐܣܝܪ̈ܐ:\n ܥܕ̈ܬܐ ܘܡܕ̈ܒܚܐ ܘܗ̈ܝܟܠܐ ܟܠܗܘܢ ܣܚܼܦ ܘܥܩܼܪ ܘܫܕܐ ܥܕܡܐ ܠܫ̈ܬܐܣܐ: ܘܒܼܙܘ ܠܥܒܿܕܗܘܢ: ܘܟܕ\n ܗܟܢܐ ܡܫܬܢܕ ܗܘܐ ܒܝܠܕ̈ܝܗܿ ܕܥܕܬܐܼ. ܐܝܬܝ ܐܠܗܐ ܥܠܘܗܝ ܐܘܠܨܢܐ ܕܬܫܢܝܩܐܼ ܘܐܬܥܠܠܘ ܥܕܡܐ\n ܠܢܦܫܗ. ܟܕ ܡܢ ܫܠܝ ܓܝܪ ܒܗ̈ܕܡܐ ܟ̈ܣܝܐ ܕܓܘܗ ܗܘܐ ܠܗ ܩܒܝܐ. ܘܡܢ ܒܬܪܟܝܢ ܟܐܒܐ ܥܡܝܩܐ.\n ܕܐܝܬܘܗܝ ܣܪܢܓܐ. ܘܗܘܐ ܒܗ ܢܘܡܐ ܕܫܘܚܢܐ ܕܠܐ ܐܣܝܘ ܒܡ̈ܥܘܗܝ. ܕܡܢܗ ܪܕܝܢ ܗܘ̈ܝ ܬܘ̈ܠܥܐ ܣܘܓܐܐ\n ܕܠܐ ܩܛܥܢ. ܘܗܝܕܝܢ ܟܕ ܐܬܚܒܠܼ ܕܚܠܬܐ ܕܠܐ ܡܬܡܠܠܐ ܠܐܝܠܝܢ ܕܡܬܩܪܒܝܢ ܠܗ ܐܝܬܝܗܿ ܗܘܬ ܚܙܬܗ.\n ܗܝܕܝܢ ܐܣ̈ܘܬܐ ܐܝܠܝܢ ܕܠܐ ܡܫܟܚܝܢ ܗܘܘ ܠܡܣܝܒܪܘ ܪܝܚܗ ܣܘܪܝܐܼ ܡܬܩܛܠܝܢ ܗܘܘ\n ܕܠܐ ܒܪ̈ܚܡܐ. ܘܟܕ ܕܝܢ ܒܗܠܝܢ ܟܠܗܘܢ ܐܘ̈ܠܨܢܐ ܪܡܐ ܗܘܐܼ ܐܪܓܫ ܕܡܛܘܠ ܐܝܠܝܢ ܕܣܥܼܪ ܒܥܒ̈ܕܘܗܝ\n ܕܐܠܗܐ ܗܠܝܢ ܣܒܠ. ܘܦܼܩܕ ܠܩܪ̈ܝܒܘܗܝܼ ܕܢܫܠܐ ܪܕܘܦܝܐ ܕܥܠ ܟܪ̈ܣܛܝܢܐ ܒܥܓܠ. ܘܡܢ ܦܘܩܕܢܐ\n ܕܡܠܟܐ ܥܕ̈ܬܗܘܢ ܢܬܒܢ̈ܝܢ ܡܢ ܓܙܐ ܕܡܠܟܘܬܐ ܩܠܝܠܐܝܬ. ܘܟܠ ܡܕܡ ܕܐܬܢܣܒ ܡܢ ܚܕܐ ܡܢܗܝܢ ܢܬܦܢܐ\n ܠܗ̈ܝܢ. ܘܐܦܝ̈ܣܩܘܦܐ ܘܟܗ̈ܢܝܗܝܢܼ ܢܐܬܘܢ ܠܗܝܢ. ܘܗܟܢܐ ܥܒܿܕܐ ܒܬܪ ܡܠܬܐ ܪܗܛ ܗܘܐ. ܘܐܬܗܕܪܝܢ\n ܒܨܒܬܐ ܘܒܫܘܚܐ ܝܬܝܪ ܡܢ ܩܕܡܝܐ. ܐܝܟܢܐ ܕܟܕ ܚܙܘ ܝܗ̈ܘܕܝܐ ܘܚ̈ܢܦܐ ܘܟܠ ܥܡܡ̈ܝܢ ܠܫܘܒܚܗܝܢ܆\n ܗܦܼܟܘ ܟܠܗܘܢ ܘܗܘܘ ܟܪ̈ܣܛܝܢܐ. ܟܕ ܡܘܕܝܢ ܕܠܝܬ ܐܠܗܝ ܐܚܪܝܢ ܠܒܪ ܡܢ ܗܢܐ. ܗܼܘ ܕܝܢ ܡܟܣܡܝܢܘܣ\n ܟܕ ܡܘܕܐ ܠܐܠܗܐ ܩܕܡ ܟܠܢܫ ܡܝܬ.. ܘܐܚܕ ܡܠܟܘܬܗ ܩܘܣܛܢܛܝܢܘܣ. ܡܛܠ ܕܗܼܘ ܗܢܐ ܡܟܣܡܝܢܘܣ ܕܬܠܬܐ\n ܟܕ ܐܬܬܙܝܥ ܗܘܐ ܩܪܒܐ ܒܝܬ ܠܗ ܘܠܩܘܣܛܢܛܢܘܣ ܡܛܠ ܪܕܘܦܝܐ ܕܥܠ ܟܪ̈ܣܛܝܢܐ: ܘܟܕ ܩܝܡܝܢ ܗܘܘ\n ܚܝ̈ܠܘܬܐ ܠܘܩܒܠ ܚܕ̈ܕܐ: ܗܢܘ ܕܝܢ ܚܝܠܐ ܕܝܠܗ ܕܛܘܪܢܐ ܘܚܝܠܐ ܬܘܒ ܕܩܘܣܛܢܛܝܢܘܣ. ܗܼܘ ܕܝܢ\n ܛܪܘܢܐ ܒܒܝܬܐ ܡܬܛܦܫܐ ܗܘܐ. ܩܒܠ ܡܢ ܐܠܗܐ ܡܣܡ ܒܪܝܫܐ ܐܝܟ ܕܫܿܘܐ. ܘܡܢ ܫܠܝ ܟܠܗ ܦܓܪܗ ܡܬܢܓܕ\n ܗܘܐ. ܘܡܬܪܕܦ ܒܝܕ ܟܐܒܐ ܚܣܝܢܐ. ܘܣܚܝܦ ܗܘܐ ܘܐܒܕ ܠܟܦܢܗ. ܘܟܠ ܦܓܪܗ ܒܢܘܪܐ ܕܠܐ ܡܬܚܙܝܐ\n ܡܬܢܣܟ ܗܘܐ. ܕܡܘܬܗ ܕܝܢ ܐܬܚܒܠܬ. ܡܚܿܐ ܕܝܢ ܚܿܝ ܗܘܐ ܒܠܚܘܕ. ܥܝ̈ܢܘܗܝ ܕܝܢ ܫܘܪ ܘܢܦܩ ܡܢ\n ܕܘܟܝ̈ܬܗܝܢ. ܘܐܫܬܒܩ ܟܕ ܣܼܡܐ. ܘܟܕ ܡܘܕܐ ܕܡܛܠ ܐܝܠܝܢ ܕܣܥܪܘ ܒܥܒ̈ܕܘܗܝ ܕܐܠܗܐܼ ܗܠܝܢ ܓܼܕܫ\n ܠܗܼ ܫܒܩܬܗ ܢܦܫܗ.܀ ܐܪܡܝܢܝ ܓܘܝܬܐ ܟܕ ܠܐ ܣܝܒܪܬ ܪܘܦܝܗܼ ܡܪܕܬ ܥܠܘܗܝ. ܘܫܕܪ\n ܥܠܝܗܿ ܚܝܠܐ ܣܓܝܐܐ ܘܐܬܚܪܒ ܬܡܢ ܟܠܗ. ܚܝܠܐ ܕܝܢ ܟܠܗ ܗܼܘ ܕܦܫ ܝܗܼܒ ܝܡܝܢܐ ܕܫܠܡܘܬܐ\n ܠܩܘܣܛܢܛܝܢܘܣܼ ܕܠܐ ܩܪܒܐ. ܐܝܠܝܢ ܕܝܢ ܕܢܩܝܦܝܢ ܗܘܘ ܠܗ ܠܛܪܘܢܐܼ ܥܒܼܕ ܡܢܗܘܢ ܐܠܗܐ ܢܩܡܬܐ\n ܐܝܟ ܕܫܘܿܝܢ.. ܘܡܛܠ ܕܒܝ̈ܘܡܬܗܘܢ ܕܛܪ̈ܘܢܐ ܗܠܝܢ ܠܐ ܗܘܐ ܟܦܢܐ ܘܠܐ ܡܘܬܐ ܐܦܠܐ ܩܪܒܐܼ. ܘܡܢ\n ܫܠܝ ܟܠܗܝܢ ܗ̈ܘܼܝ܆ ܟܦܢܐ ܘܡܘܬܐ ܘܩܪ̈ܒܐ ܣ̈ܓܝܐܐ. ܚܝܠܐ ܟܠܗ ܒܐܪܡܢܝ ܐܒܕܘ. ܘܐܝܠܝܢ ܕܐܝܬܝܗܘܢ\n ܒܩܘܪ̈ܝܣ ܐܒܕܘ ܒܟܦܢܐ. ܘܐܝܠܝܢ ܕܐܝܬ ܗܘܐ ܠܗܘܢ ܣܝܒܪܬܐ ܐܒܕܘ ܒܡܘܬܢܐ. ܘܗܟܢܐ ܐܬܩܫܝ ܟܦܢܐ\n ܕܡܘܕܝܐ ܕܚ̈ܛܐ ܒܬܪܝܢ ܐܠܦ̈ܝܢ ܘܚ̈ܡܫܡܐܐ ܙܘ̈ܙܝܢ ܡܙܕܒܢ ܗܘܐ.. ܡܟܣܢܛܝܣ ܕܝܢ ܗܿܘ ܕܐܫܬܚܪ ܡܢ\n ܗܠܝܢ ܪ̈ܫܝܥܐܼ ܕܡܡܠܟ ܗܘܐ ܒܪܗܘܡܐ. ܥܒܪ ܒܝܫܬܗ ܠܟܠܗܘܢ ܗܿܢܘܢ ܕܗܘܘ ܩܕܡܘܗܝ.. ܩܘܣܛܢܛܝܢܘܣ\n ܕܝܢ ܟܕ ܫܡܼܥ ܥܠܘܗܝܼ ܚܣ ܥܠ ܐܝܠܝܢ ܕܡܬܩܦܚܝܢ ܒܪܗܘܡܐ. ܘܩܼܪܐ ܠܐܠܗܐ ܠܥܘܕܪܢܐ. ܘܪܕܐ\n ܩܠܝܠܐܝܠ ܕܢܥܒܕ ܥܡܗ ܩܪܒܐ. ܘܗܟܢܐ ܟܕ ܐܬܩܪܒܘ ܠܚܕܐ ܘܠܬܪ̈ܬܝܢ ܘܬܠܬ ܡܢ ܡܫܪ̈ܝܬܗ ܕܛܪܘܢܐܼ.\n ܒܥܘܕܪܢܐ ܕܐܠܗܐ ܟܒܫ ܐܢ̈ܝܢ. ܘܟܕ ܡܛܝ ܠܗܿ ܠܪܗܘܡܐܼ. ܐܬܐܠܨܘ ܕܕܠܡܐ ܡܢ ܥܠܬ ܛܘܪܢܐ ܢܬܐܠܨ\n ܠܡܩܪܒܘ ܥܡܗܘܢ ܕܪ̈ܗܘܡܝܐ. ܐܠܐ ܐܠܗܐ ܐܝܟ ܕܒܐܣܘܪ̈ܐ ܕܦܪܙܠܐ ܢܓܕ ܐܦܩܗ ܠܒܪ ܡܢ ܡܕܝܢܬܐ. ܘܟܕ\n ܐܩܪܒ ܘܐܙܕܟܝ ܝܗܼܒ ܚܨܐܼ. ܘܫܪܝ ܗܼܘ ܐܝܠܝܢ ܕܥܡܗ ܠܡܥܒܪ ܥܠ ܓܝܫܪܐ ܗܿܘ ܕܟܕܝܢ ܗܘܐ ܥܠ ܢܗܕܐ.\n ܘܟܕ ܕܝܢ ܥܠܘܢ ܘܐܬܡܠܝ܆ ܐܫܬܪܝ ܐܣܪ̈ܘܗܝ ܕܓܝܫܪܐ ܘܛܒ̈ܥ ܣܦ̈ܝܢܐ ܒܥܘܡܩܐ ܣܓܝܐܐ ܟܕ ܡ̈ܠܝܢ\n ܓܒܪ̈ܐ.. ܘܗܟܢܐܐܒܕ ܗܼܘ ܗܢܐ ܪܫܝܥܐܼ ܐܝܟ ܐܒܪܐ ܒܡ̈ܝܐ ܣ̈ܓܝܐܐ. ܘܟܕ ܡܝܬ ܗܢܐܼ ܩܒܠܘܗܝ ܒ̈ܢܝ\n ܪܗܘܡܐ ܠܩܘܣܛܢܛܝܢܘܣ ܒܐܝܩܪܐ ܪܒܐ.. ܘܝܼܗܒ ܗܼܘ ܩܘܛܢـ ܚܐܪܘܬܐ ܠܟܠܗܘܢ ܟܪ̈ܣܛܝܢܐܼ. ܒܫܢܬ\n ܬܡܢܐ ܕܝܠܗ.܀ ܒܗ ܕܝܢ ܒܙܒܢܐ ܗܢܐܼ ܢܚܬܬ ܗܠܢܐ ܡܠܟܬܐ ܠܐܘܪܫܠܡ ܕܬܒܢܝܗܿ:\n ܘܕܬܥܩܒ ܥܠ ܫܟܚܬܗ ܕܙܩܝܦܐ ܕܡܫܝܚܐ. ܟܕ ܥܠ ܗܕܐ ܒܝܕ ܚܠܡܐ ܠܗܿ ܐܬܚܙܝ.. ܗܼܝ ܕܝܢ ܟܕ ܢܚܬܬ\n ܠܐܘܪܫܠܡ ܘܐܫܟܚܬܗܿ ܟܕ ܐܝܬܝܗܿ ܚܪܒܬܐ ܗܼܝ ܐܘܪܫܠܡ ܩܕܡܝܬܐ: ܐܝܟ ܡܐ ܕܐܡܝܪ ܒܢܒܝܐ: ܬܡܢ ܥܠ\n ܩܒܪܐ ܕܡܫܝܚܐܿ ܗܿܘ ܕܡܢܗ ܟܕ ܐܬܩܒܪ ܩܡܼ. ܒܫܩܠܛܥܢܐ ܡܥܩܒܐ ܗܘܬ. ܘܐܦܢ ܥܛܠܐܝܬܼ. ܐܠܐ\n ܒܛܝܒܘܬܐ ܕܐܠܗܐ ܡܫܟܚܐ. ܐܝܕܐ ܕܝܢ [ܐܝܬܝـ]ܝܗܿ ܥܠܬܐ ܕܥܛܠܘܬܗܿ ܒܝܕ ܙܥܘܪ̈ܝܬܐ ܐܢܐ ܐܿܡܪ.\n ܟܠܗܘܢ ܐܝܠܝܢ ܕܡܗܝܡܢܝܢ ܗܘܘ ܒܡܫܝܚܐ: ܡܢ ܒܬܪ ܚܫܐܼ ܡܝܩܪܝܢ ܗܘܘ ܠܕܘܕܬܐ ܗܿܝ. ܗܠܝܢ ܕܝܢ\n ܕܕܠܩܘܒܠܐܼ ܛܡܡܘܗܿ ܠܕܘܟܬܐ ܘܐܦ ܒܢܘ ܬܡܘܢ ܢܘܣܐ ܠܐܦܪܘܕܝܛܐ ܐܝܟ ܕܕܠܩܘܒܠܐܼ. ܘܐܩܝܡ ܠܨܠܡܗܿ\n ܥܠܘܗܝ ܕܩܒܪܐ. ܟܕ ܡܝܬܝܢ ܠܛܘܥܝܝ ܥܘܗܕܢܐ ܠܨܠܡܗܿ ܥܠܘܗܝ ܕܩܒܪܐ. ܟܕ ܡܝܬܝܢ ܠܛܘܥܝܝ ܥܘܗܕܢܐ\n ܕܝܠܗܿ ܕܕܘܟܬܐ. ܕܗܕܐ ܠܡ ܡܢ ܩܕܝܡ ܐܣܬܥܪܬ ܘܩܡܬ. ܠܐܡܗ ܕܝܢ ܕܡܠܟܐ ܗܝܕܝܢ ܐܬܝܕܥܬܼ. ܘܐܚܬܗ\n ܠܨܠܡܐ ܗܿܘ ܛܡܐܐ. ܘܚܦܪܬ ܘܓܠܝܬܗܿ ܠܕܘܟܬܐ ܗܿܝ ܩܕܝܫܬܐ. ܘܟܕ ܕܟܝܬܗ ܘܦܬܚܬܗ ܠܩܒܪܐܼ ܐܫܟܚܬ\n ܒܗ ܬܠܬܐ ܨܠܝ̈ܒܐ. ܚܕ ܕܡܪܢ ܘܬܪ̈ܝܢ ܕܗܠܝܢ ܬܪ̈ܝܢ ܓܝ̈ܣܐ. ܐܫܟܚܬ ܕܝܢ ܐܦ ܠܕܦܐ ܗܿܘ ܕܒܫܘܚܠܦ\n ܟܬܝ̈ܒܬܐ ܠܡܫܝܚܐ ܡܠܟܐ ܕܝܗ̈ܘܕܝܐ ܡܟܪܙ ܗܘܐ. ܐܡܗ ܕܝܢ ܕܡܠܟܐܼ ܒܝܕ ܕܠܐ ܝܕܥܬܼ ܠܨܠܒܝܐ ܡܝܩܪܐ\n ܕܐܝܢܘܼ. ܒܥܩܬܐ ܪܒܬܐ ܗܘܼܬ. ܐܢܬܬܐ ܕܝܢ ܚܕܐ ܡܢ ܟܘܪܐܼ. ܐܬܬܚܕܬ ܒܟܘܪܗܢܐ ܙܒܢܐ ܢܓܝܪܐ. ܘܡܢ\n ܟܕܘ ܠܡܡܬ ܩܪܝܒܐ ܗܘܬ. ܡܩܪܝܣ ܐܦܝܣܩܘܦܐ ܕܝܠܗܿ ܕܡܕܝܢܬܐܼ. ܦܩܼܕ ܕܢܫܬܩܠܘܢ ܨܠܝ̈ܒܐ\n ܘܢܬܬܣܝܡܘܢ ܥܠܝܗܿ ܒܐܝܕܐ ܒܐܝܕܐ. ܘܒܬܪ ܕܐܬܩܪܒ ܠܗܿ ܨܠܝ̈ܒܐ ܗܠܝܢ ܬܪ̈ܝܢ ܕܠܣ̈ܛܝܐ ܘܡܕܡ ܠܐ\n ܝܬܪܬܼ. ܐܠܐ ܐܝܟ ܕܡܢ ܩܕܝܡ ܕܬܫܠܡ ܢܦܫܗܿ ܡܫܬܚܩܐ ܗܘܬ. ܘܩܪܒ ܗܿܘ ܕܬܠܬܐ ܕܐܝܬܘܗܝ ܕܡܫܝܚܐܼ.\n ܘܡܚܕܗܿ ܐܢܬܬܐ ܗܿܝ ܡܢ ܡܘܬܐ ܠܚ̈ܝܐ ܐܬܩܢܝܬ. ܘܚܠܝܡܬܐ ܗܘܬ. ܒܕܐܝܟ ܗܕܐ ܥܠܬܐ\n ܨܠܝܒܐ ܦܪܘܩܝܐܼ ܐܬܝܕܥ. ܗܝܕܝܢ ܐܡܗ ܕܡܠܟܐ ܗܝܟܠܐ ܪܒܐ ܥܠ ܩܒܪܐ ܒܢܼܬ. ܘܐܘܪܫܠܡ ܚܕܬܐܼ ܠܘܩܒܠ\n ܗܿܝ ܥܬܝܩܬܐ ܒܢܼܬ. ܘܠܗ ܠܨܠܝܒܐ ܦܪܘܩܝܐ ܦܠܓܬܼ: ܘܡܢܬܐ ܡܢܗ ܒܓܠܘܣܩܡܐ ܕܣܐܡܐ ܝܩܪܬ. ܘܫܒܩܬ\n ܕܢܗܘܐ ܠܐܝܠܝܢ ܕܡܢ ܒܬܪܟܝܢ ܨܒܿܝܢ ܕܢܚܙܘܢܝܗܝ ܬܡܘܢ. ܡܢܬܐ ܕܝܢ ܐܚܪܝܬܐ ܫܩܠܬܼ. ܘܠܡܠܟܐ\n ܫܕܪܬ. ܘܐܦ ܠܣܟ̈ܐܗܠܝܢ ܕܐܬܩܒܥ ܒܐܝܕ̈ܘܗܝܼ ܫܩܼܠ ܡܠܟܐ. ܘܐܦ ܠܗܝܢ ܒܩܒܪܐ ܐܫܟܚܬ ܡܠܟܬܐܼ\n ܘܫܕܪܬ ܐܢܝܢ ܠܗ. ܘܥܒܕ ܡܢܗܝܢ ܣܢܘܪܬܐ ܠܪܝܫܗ ܘܦܓܘܕܬܐ ܠܣܘܣܝܗ. ܘܒܙܒܢܐ ܕܩܪܒܐܼ. ܒܗܝܢ ܡܬܚܫܚ\n ܗܘܐ.. ܗܼܘ ܕܝܢ ܡܠܟܐ ܕܗܒܐ ܣܓܝܐܐ ܡܫܕܪ ܗܘܐ ܠܡܩܪܝܣܿ. ܠܥܕ̈ܬܐ ܕܡܢ ܐܡܗ ܡܬܒ̈ܢܝܢ ܗܘ̈ܝ.\n ܘܡܚܦܛ ܗܘܐ ܠܗܼ ܕܢܗܠܟ ܒܢܝܢ̈ܝܗܝܢ. ܘܐܘܪܠܡ ܚܕܬܐ ܥܒܕܬ. ܘܒܒܝܬܠܚܡ ܥܕܬܐ ܒܕܘܟܬܐ ܕܡܘܠܕܐ\n ܥܒܕܬ. ܘܒܒܝܬܠܚܡ ܥܕܬܐ ܒܕܘܟܬܐ ܕܡܘܠܕܐ ܥܒܕܬ. ܘܐܦ ܒܛܘܪܐܐܝܟܐ ܕܗܘܼܬ ܡܣܩܬܐ. ܗܟܢܐ ܫܚܝܡܐ\n ܗܘܬ ܠܗܿ ܢܦܫܗܿ. ܐܝܟܢܐ ܕܐܦ ܥܡ ܫܪܟܐ ܕܢܫ̈ܐ ܒܚܠܝܛܘܬ ܟܢܫܝܐ ܨܠܘܬܐ ܬܫܡܠܐ. ܗܟܢܐ ܘܠܒܬܘ̈ܠܬܐ\n ܐܝܠܝܢ ܟܢܫܐ ܨܠܘܬܐ ܬܫܡܠܐ. ܘܗܟܢܐ ܘܠܬܘ̈ܠܬܐ ܐܝܠܝܢ ܕܟܬܝܒ̈ܢ ܒܬܓܡܐ ܕܥܕܬܐܼ. ܟܕ ܡܙܡܢܐ ܠܗܝܢ\n ܠܒܘܫܡܐ ܕܡܐ̈ܟܠܬܐܼ. ܗܼܝܼ ܒܐܝܕ̈ܝܗܿ ܡܫܡܫܐ ܗܘܬ ܠܗܝܢ. ܘܒܘ̈ܫܠܐ ܥܠ ܦܬܘܪܐ ܩܕܡܝܗܝܢ ܣܝܡܐ\n ܗܘܬ. ܣܓܝ̈ܐܬܐ ܕܝܢ ܡܢ ܕܝܠܗܿ. ܐܦ ܡܫܟܢܐ ܗܘܬ ܠܥܕ̈ܬܐ ܘܠܡ̈ܣܟܢܐ. ܡܢ ܒܪܬ ܕܝܢ ܕܒܟܠܗܿ ܕܚܠܬ\n ܐܠܗܐ ܚܝ̈ܝܗܿ ܗܠܝܢ ܕܒܪܬ܆ ܒܘܫܠܡܐ ܕܫܢܗܝܐ ܬܡ̈ܢܝܢ ܡܢ ܥܠܡܐ ܗܢܐ ܥܢܕܬ. ܘܠܦܓܪܗܿ ܕܝܢ ܐܠܥܘܗܝ\n ܠܡܕܝܢܬ ܡܠܟܘܬܐ ܪܘܡܐܼ ܘܬܡܘܢ ܒܒܝܬ ܩܒܘܪ̈ܐ ܕܡ̈ܠܟܐ ܥܦܝܘܗܝ.", "ܫܠܼܡ ܡܟܬܒܢܘܬܐ ܕܢܣܒܼܢܢ ܡܢ ܐܘܣܝܒܝܣ. ܥܡ ܥܠܼܢ ܥܠܼܢ ܕܟܿܢܫܼܢܢ ܡܢ ܓܒ̈ܐ\n ܣ̈ܓܝܐܐ. ܐܝܟ ܕܠܡܠܘܐ ܕܐܘܪܚܐ ܕܪܕܝܢܢ ܒܗܿ܀ ܬܘܒ ܡܢ ܣܘܩܪܛܝܣ ܡܟܬܒܢܐ\n ܢܣܒܝܢܢ.", "ܫܢܬ ܫܬܡܐܐ ܘܐܪ̈ܒܥܣܪܐ ܒܕܐܠܟܣܢܕܪܘܣܼ ܐܫܬܒܝܢ ܐܘܪܗܝ ܡܢ ܡ̈ܝܐ. ܘܐܬܪܥܘ\n ܫܘܪ̈ܝܗܿ ܡ̈ܕܢܚܝܐ ܘܢܦܠ ܘܒܫܬ ܘܐܦܩܬ ܠܟܠ ܕܒܗܿ. ܘܥܒܕ ܒܗܿ ܗܼܘ ܫܦܥܐ ܚܘ̈ܒܠܐ ܪܘܪ̈ܒܐ\n ܒܒ̈ܢܝܢܫܐ ܘܒܒܥܝܪܐ ܘܒܟܠܗܿ ܦܩܥܬܐ ܕܐܘܪܗܝ ܘܕܚܪܢ.܀ ܒܗ ܒܗܢܐ ܙܒܢܐ ܒܢܐ ܩܘܣܛܢܛܝܢܘܣ ܠܕܪܦܢܐ\n ܡܕܝܢܬܐܼ ܘܗܠܝܢܦܘܠܝܣ ܫܡܗܗܿ ܥܠ ܫܡܐ ܕܗܠܝܢ ܐܡܗ܀ ܒܢܐ ܬܘܒ ܠܩܘܣܛܢܛܝܢܐܼ. ܘܫܡܗܗܿ ܥܠ ܫܡ ܚܬܗ\n ܩܘܣܛܢܛܝܢܐ܀ ܫܢܬ .ܒ. ܐܠܦ̈ܝܢ ܘܬܠܬܡܐܐ ܘܬܠܬܝܢ ܘܚܡܫܼ. ܠܝܩܝܢܘܣ ܠܟܪ̈ܣܛܝܢܐ ܕܒܦܠܛܝܢ ܪܕܦ܀\n ܘܒܗܿ ܒܫܢܬܐ ܗܕܐ ܗܘܐ ܙܘܥܐ ܪܒܐ ܘܐܬܪ̈ܘܬܐ ܣܓܝ̈ܐܐ ܚ̈ܘܒܠܐ ܪܘܪ̈ܒܐ ܥܒܕ.܀ ܫܢܬ .ܒ. ܐܠܦ̈ܝܢ\n ܘ.ܫܡܒ. ܐܬܩܛܠ ܠܝܩܝܢܘܣ. ܘܐܚܕ ܡܠܟܘܬܐ ܗܼܘ ܩܘܣܛܢܛܝܢܘܣ ܒܠܚܘܕܘܗܝ.܀ ܫܢܬ .ܒ. ܐܠܦ̈ܝܢ\n ܘܬܠܬܡܐܐ ܘܐܪ̈ܒܥܝܢ ܘܫܬܼ. ܗܘܼܐ ܙܘܥܐ ܘܢܦܐ ܒܗ ܕܘ̈ܟܝܬܐ ܣܓܝ̈ܐܬܐ ܡܢ ܩܘ.", "ܟܢܫܢ ܕܝܢ ܟܠܗܝܢ ܫܢ̈ܝܐ ܡܢ ܐܒܪܗܡ ܘܥܕܡܐ ܠܥܣܪܝܢ ܘܬܡܢܐ ܕܩܘܛܢܛ ܫܢ̈ܝܐ ܬܪܝܢ\n ܐܠܦܝܢ ܘܬܠܬܡܐܐ ܘܚܡܫܝܢ.. ܘܡܢ ܛܘܦܢܐ ܘܥܕܡܐ ܠܐܒܪܗܡܼ. ܫ̈ܢܝܐ ܬܫ̈ܥܡܐܐ ܘܐܘܪ̈ܒܥܝܢ\n ܘܬܪ̈ܬܝܢ.. ܡܢ ܐܕܡ ܥܕܡܐ ܠܛܘܦܢܐ ܬܪ̈ܝܢ ܐܠܦ̈ܝܢ ܘܡ̈ܬܝܢ.. ܡܢ ܐܕܡ ܥܕܡܐ ܠܛܘܦܢܐ ܬܪ̈ܝܢ\n ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ ܘܬܪ̈ܬܝܢ.. ܐܟܚܕܐ ܟܠܗܝܢ ܫܢ̈ܝܐܼ. ܚܡ̈ܫܐ ܐܠܦܝܢ ܘܚܡܫ̈ܡܐܐ\n ܘܥܣܪ̈ܝܢ ܘܫܬ.܀ ܒܕܐܠܟܣܢܕܪܘܣܼ ܐܝܬܝܗܿ ܫܢܬܐ ܗܕܐܼ ܫܢܬ ܫ̈ܬܡܐܐ ܘܚܡܫܝܢ ܘܫ̈ܒܥ."], "lines": ["ܕܥܠܡܐ ܥܕܡܐ ܠܫܢܬ ܐܠܦ ܘܬܡܢܝܢ", "ܘܫܒܥ ܕܐܠܟܣܢܕܪܘܣ܀", "܀ܦܓܠܘܬܐ ܩܕܡܝܬܐ܀", ". . . . . . . . . . .ـܗܿ ܕܐܘܪܚܐ ܕܒܪܝܬܗ ܕܥܠܡܐ ܡܫܪܝܢܢܼ . . . . .", "ܣܝܡܝܢܢ ܒܟܬܒܐ ܗܢܐ. ܐܝܟܢܐ ܕܠܐ ܢܬܕܘܕ ܗܘܢܗ ܕܩܪܘܝܐ ܘܡܫܡܥܬܐ ܕܫܡܘܥܐ.", "ܒܪܝܫܝܬ ܒܼܪܐ ܐܠܗܐ ܝܬ ܫܡܝܐܿ ܘܝܬ ܐܪܥܐ. ܐܪܥܐ ܗܘܼܬ ܗܘܬܼ ܬܗܘ ܘܒܘܗ.", "ܘܚܘܫܟܐ ܥܠ ܐܦ̈ܝ ܬܗܘܡܐ. ܘܪܘܚܗ ܕܐܠܗܐ ܡܪܚܦܐ ܥܠ ܐܦ̈ܝ ܡ̈ܝܐ܀ ܘܐܡܼܪ ܐܠܗܐܼ. ܢܿܗܘܐܢܘܗܪܐ:", "ܘܗܘܼܐ ܢܘܗܪܐܿ. ܘܚܼܙܐ ܐܠܗܐ ܠܢܘܗܪܐܼ ܕܫܦܝܪ. ܘܦܼܪܫ ܐܠܗܐ ܒܝܬ ܢܘܗܪܐ ܠܚܫܘܟܐ. ܘܩܼܪܐ ܐܠܗܐ", "ܠܢܘܗܪܐܼ ܐܝܡܡܐ. ܘܠܚܫܘܟܐ ܩܼܪܐ ܠܠܝܐ. ܘܗܘܼܐ ܪܡܫܐܿ ܘܗܘܼܐ ܨܦܪܐܿ ܝܘܡܐ ܚܕ.. ܗܿܠܝܢ", "ܐܬܒܼܪܝܘ ܒܝܘܡܐ ܩܕܡܝܐܼ. ܗܢܘ ܕܝܢ ܒܚܕ ܒܫܒܐ.. ܒܝܘܡܐ ܕܬܪܝܢ ܕܐܡܼܪ ܐܠܗܐܼ. ܢܿܗܘܐܐܪܩܝܥܐ", "ܒܡܨܥܬ ܡܝ̈ܐ. ܘܢܿܗܐ ܦܿܪܫܒܝܬ ܡܝ̈ܐ ܠܡ̈ܝܐ. ܘܥܒܼܕ ܐܠܗܐ ܪܩܝܥܐܼ. ܘܦܼܪܫ ܒܝܬ ܡܝ̈ܐ ܕܠܬܚܬ ܡܢ", "ܐܪܩܝܥܐܼ. ܘܒܝܬ ܡ̈ܝܐ ܕܠܥܠ ܡܢ ܪܩܝܦܐ. ܘܗܘܼܐ ܗܟܢܐ. ܘܩܼܪܐ ܠܐܪܩܝܥܐ ܫܡܝܐ. ܘܗܘܼܐ ܪܡܫܐܿ", "ܘܗܘܼܐ ܨܦܪܐܼ ܝܘܡܐ ܕܬܪܝܢ. ܗܠܝܢ ܒܼܪܐ ܒܝܘܡܐ ܕܬܪܝܢ.. ܒܝܘܡܐ ܕܝܢ ܕܬܠܬܐ ܐܡܼܪ", "ܐܠܗܐܼ. ܢܬܟܢܫܘܢ ܡܝ̈ܐ ܕܠܬܚܬ ܡܢ ܫܡܝܐ ܠܐܬܪܐ ܚܕ. ܘܬܬܼܚܙܐ ܝܒܝܫܬܐ. ܘܗܘܼܐ ܗܟܢܐ. ܘܩܼܪܐ", "ܐܠܗܐ ܠܝܒܝܫܬܐܐܪܥܐ. ܘܠܟܢܫܐ ܕܡܝ̈ܐ ܩܼܪܐ ܝܡ̈ܡܐ. ܘܚܼܙܐ ܐܠܗܐ ܕܫܦܝܪ. ܘܐܡܼܪ ܐܠܗܐܼ. ܬܦܩܝ", "ܐܪܥܐ ܬܕܐܐ ܥܣܒܐ ܕܡܙܕܪܥ ܙܪܥܐ ܠܓܢܣܗ܇ ܘܐܝܠܝܢ ܕܦܐܪ̈ܐܼ. ܕܥܿܒܕ ܦܐܪ̈ܐ ܠܓܢܣܗܼ. ܕܢܿܣܒܬܗ ܒܗ", "ܥܠ ܐܪܥܐ. ܘܗܘܼܐ ܗܟܢܐ. ܘܐܦܼܩܬ ܐܪܥܐ ܬܕܐܐ ܥܣܒܐ ܕܡܙܕܪܥ ܙܪܥܐ ܠܓܢܣܗ܇ ܘܐܝܠܢܐ ܕܥܿܒܕ ܦܐܪ̈ܐ", "ܠܓܢܣܗ܇ ܕܢܨܒܬܗ ܒܗ ܥܠ ܐܪܥܐ.ܘܚܼܙܐ ܐܠܗܐ ܕܫܦܝܪ. ܘܗܘܼܐ ܪܡܫܐܿ ܘܗܘܼܐ ܨܦܪܐܼ ܝܘܡܐ ܕܬܠܬܐ..", "ܥܠ ܝܘܡܐ ܕܝܢ ܕܐܪ̈ܒܥܐ ܐܡܼܪ ܐܠܗܐ: ܢܿܗܘܘܢ ܢܗܝܪ̈ܐ ܒܐܪܩܝܥܐ ܕܫܡܝܐ ܠܡܦܪܫ ܒܝܬ ܐܝܡܡܐ", "ܠܠܠܝܐ. ܘܢܿܗܘܘܢ ܠܐܬܘ̈ܬܐ ܘܠܙܒ̈ܢܐܼ. ܘܠܝ̈ܘܡܬܐ ܘܠܫ̈ܢܝܐ. ܘܢܿܗܘܘܢ ܡܢܗܪܝܢ ܒܪܩܝܥܐ ܕܫܡܝܐ", "ܠܡܢܗܪܘ ܥܠ ܐܪܥܐ. ܘܗܘܼܐ ܗܟܢܐ. ܘܬܘܒ ܒܼܪܐ ܐܠܗܐ ܬܪܝܢ ܢܗܝܪ̈ܐ ܪ̈ܘܪܒܐ. ܢܗܝܪܐ ܪܒܐ ܠܫܘܠܛܢܐ", "ܕܐܝܡܡܐ: ܘܢܗܝܪܐ ܙܥܘܪܐ ܠܫܘܠܛܢܐ ܕܠܠܝܐ: ܘܟܘ̈ܟܒܐ. ܝܼܗܒ ܐܢܘܢ ܐܠܗܐ ܒܐܪܩܝܥܐ ܕܫܡܝܐ ܠܡܢܗܪܘ", "ܥܠ ܐܪܥܐ. ܘܠܡܼܫܠܛ ܒܐܝܡܡܐ ܘܒܠܠܝܐ. ܘܠܡܦܪܫ ܒܝܬ ܢܘܗܪܐ ܠܚܫܘܟܐ. ܘܚܼܙܐ ܐܠܗܐ ܕܫܦܝܪ ܘܗܘܼܐ", "ܪܡܫܐܿ ܘܗܘܐ ܨܦܪܐܼ ܝܘܡܐ ܕܐܪ̈ܒܥܐ.. ܥܠ ܝܘܡܐ ܕܝܢ ܬܘܒ ܕܚܡܫܐܿ ܐܡܼܪ ܐܠܗܐܼ. ܕܢܪܚܫܘܢ ܡܝ̈ܐ", "ܪ̈ܚܫܐ ܢܦܫܐ ܚܝܬܐ. ܘܦܪܚܬܐ ܬܦܪܚ ܥܠ ܐܪܥܐ ܥܠ ܐܦ̈ܝ ܐܪܩܝܥܐ ܕܫܡܝܐ. ܘܒܼܪܐ ܐܠܗܐ ܬܢܝ̈ܢܐ", "ܪ̈ܘܪܒܐ ܘܟܠܗܿ ܢܦܫܐ ܚܝܬܐ ܕܪ̈ܚܫܐ ܕܐܪܚܫ ܡܝ̈ܐ ܠܓܢܣܗܘܢ. ܘܟܠ ܦܪܚܬܐ ܕܓܦܐ ܠܓܢܣܗܿ. ܘܚܼܙܐ", "ܐܠܗܐ ܕܫܦܝܪ. ܘܒܿܪܟ ܐܢܘܢ ܐܠܗܐ ܘܐܡܼܪ ܠܗܘܢܼ. ܦܼܪܘ ܘܣܼܓܘ ܘܡܼܠܘ ܡܝ̈ܐ", "ܕܒܝ̈ܡܡܐ.ܘܦܪܚܬܐܬܼܣܓܐ ܒܐܪܥܐ. ܘܗܘܼܐ ܪܡܫܐܿ ܘܗܘܼܐ ܨܦܪܐܼ ܝܘܡܐ ܕܚܡܫܐ.. ܥܠ ܝܘܡܐ ܕܝܢ ܕܫܬܐ", "ܕܗܼܘ ܥܪܘܒܬܐ܇ ܘܒܗ ܐܬܒܼܪܝ ܐܕܡ܇ ܘܒܗ ܗܘܼܐ ܙܩܝܦܐ ܒܓܓܘܠܬܐ܇ ܘܒܗ ܐܬܦܼܪܩ ܥܠܡܐܼ. ܐܡܼܪ", "ܐܠܗܐ܇ ܬܦܩ ܐܪܥܐ ܢܦܫܐ ܚܝܬܐ ܠܓܢܣܗܿ. ܘܒܥܝܪܐ ܘܪܚܫܐ ܘܚܝܘܬܐ ܕܐܪܥܐ ܠܓܢܣܗܿ. ܘܗܘܼܐ ܗܟܢܐ.", "ܘܥܼܒܕ ܐܠܼܗܐ ܠܢܦܫܐ ܚܝܬܐ ܠܓܢܣܗܿ. ܘܒܥܝܪܐ ܠܓܢܣܗܿ. ܘܟܠܗ ܪ̈ܚܐ ܕܐܪܥܐ ܠܓܢܣܗܘܢ. ܘܚܼܙܐ", "ܐܠܗܐ ܕܫܦܝܪ.. ܥܠ ܬܘܩܢܗ ܕܝܢ ܕܒܪܢܫܐ ܐܡܼܪ ܐܠܗܐ܇ ܕܢܥܒܕ ܐܢܫܐ ܒܨܠܡܢ ܐܝܟ ܕܡܘܬܢ. ܘܢܫܠܛܘܢ", "ܒܢܘ̈ܢܐ ܕܝܡܐܼ ܘܒܦܪܚܬܐ ܕܫܡܝܐܼ. ܘܒܒܥܝܪܐ ܟܠܗܿ ܚܝܘܬܐ ܕܐܪܥܐ. ܘܒܟܠܗ ܪܚܫܐ ܕܪܚܫ ܥܠ ܐܪܥܐ.܀", "ܐܣܬܟܠ ܦܪܘܫܐ. ܕܒܪܝܬܐ ܠܘܩܕܡ ܐܬܒܪܝܬܼ ܘܗܝܕܝܢ ܒܚܪܬܐ ܗܼܘ ܐܕܡ. ܕܕܠܡܐ ܢܡܪܚ ܘܢܐܡܪܼ.", "ܕܟܠܡܕܡ ܒܪܝܿܬ ܐܦ ܐܢܐ ܐܟܘܬܗ. ܟܬܝܒܼ. ܕܒܡܠܬܐ ܕܡܪܝܐ ܐܬܥܒܕܘ ܫܡܝܐܼ. ܘܒܪܘܚܐ ܕܦܘܡܗܼ ܟܠܗܘܢ", "ܚܝ̈ܠܘܬܗܘܢ. ܘܬܘܒܼ ܗܼܘ ܐܡܼܪ ܘܗܘܼܘ. ܘܗܼܘ ܦܩܼܕ ܘܐܬܒܪܝ. ܘܐܩܝܡ ܐܢܘܢ ܠܥܠܡ ܥܠܡܝܢ. ܗܪܟܐ", "ܕܝܢ ܠܐ ܗܘܐ ܗܟܢܐ (ܠܐ) ܐܡܼܪ ܕܗܘܘܢ܆ ܐܠܐܼ ܕܬܘ ܢܥܒܕ ܐܢܫܐ ܒܨܠܡܢ ܐܝܟ ܕܡܘܬܢ. ܠܗܠ ܡܠܬܐ.", "ܗܪܟܐ ܥܒܿܕܐ ܕܐܝܕܗܝܐ ܕܐܠܗܘܬܐܿ. ܠܘ ܦܘܩܕܢܐ. ܒܡ̈ܠܐܟܐ ܘܒܟܠܗܘܢ ܬܓܡ̈ܐ ܕܫܡܝܐܼ. ܒܪܘܚܐ", "ܕܦܘܡܗ ܐܡܼܪ ܕܐܬܒܪܝ. ܗܪܟܐ ܬܠܝܬܝܘܬܐ ܟܠܗܿ ܡܙܕܝܚܐ ܥܠ ܬܘܩܢܗ ܕܒܪܢܫܐ. ܢܒܗܬܘܢ ܘܿܠܐ ܠܗܘܢ", "ܠܗܪ̈ܛܝܩܘ ܘܠܚܢ̈ܦܐ ܒܡܠܬܐ ܗܕܐܿ. ܗܢܘܢ ܕܩܝܡܝܢ ܠܘܩܒܠ ܒܪܐ ܘܪܘܚܐܼ ܘܐܡܿܪܝܢ ܕܠܘ ܒܪ ܐܝܬܘܬܐ", "ܕܐܒܐ ܐܝܬܘܗܝ ܒܪ ܘܪܘܚܐܿ. ܟܕ ܫܡܥܝܢ ܠܐܒܐ ܟܕ ܡܙܥܩ ܠܘܬ ܒܪܐ ܘܪܘܚܐ ܘܐܿܡܪ.", "ܕܬܘ. ܘܠܐ ܐܡܪ ܕܬܐܼ ܐܝܟ ܕܠܚܕ܇ ܐܠܐ ܕܬܘܼ ܐܝܟ ܕܠܘܬ ܬܪ̈ܝܢ. ܘܗܿܘ ܕܝܢ ܕܦܩܼܕ ܐܝܟ ܪܝܫܐ", "ܕܬܠܬܐ. ܐܡܼܪ ܠܡܼ ܕܬܘ ܢܥܒܕ ܐܢܫܐܼ ܒܨܠܡܢ ܐܝܟ ܕܡܘܬܢ. ܘܬܘ ܐܡܼܪ ܟܕ ܡܘܕܥ ܕܚܕ ܟܝܢܐ ܗܝ", "ܬܠܝܬܝܘܬܐܿ ܘܠܘ ܬܠܬܐ ܐܠܗ̈ܐ ܐܘܿ ܬܠܬ ܐܘ̈ܣܝܣ. ܐܡܼܪ. ܘܒܪܐ ܐܠܗܐ ܠܐܕܡ ܒܨܠܡܗ. ܒܨܠܡ ܐܠܗܐ", "ܒܪܝܗܝ. ܕܟܪ ܘܢܩܒܐ ܒܼܪܐ ܐܢܘܢ. ܘܒܪܟܐܢܘܢ ܐܠܗܐ ܘܐܡܼܪ ܠܗܘܢ ܐܠܗܐܼ. ܦܪܘ ܣܘܼܓܘ. ܘܡܠܼܘ", "ܐܪܥܐ ܘܟܘܒܫܘܗܿ. ܘܫܠܼܛܘ ܒܢܘ̈ܢܝ ܝܡܐ ܘܒܦܪܚܬܐ ܕܫܡܝܐ. ܘܒܒܥܝܪܐ ܘܒܚܝܘܬܐ. ܘܒܟܠܗ ܪܚܫܐ", "ܕܪܚܿܫ ܥܠ ܐܪܥܐ. ܘܐܡܼܪ ܐܠܗܐܼ. ܗܐ ܝܗܿܒܬ ܠܟܘܢ ܟܠܗ ܥܣܒܐ ܕܡܙܕܪܥ ܥܠ ܐܦ̈ܝ ܟܠܗܿ ܐܪܥܐ.", "ܚܼܙܝ ܬܘܒܼ. ܕܠܐ ܐܬܐܡܪܬ ܠܘܬ ܒܪܢܫܐ ܕܐܡܪܘܢ: ܐܝܟ ܗܿܝ ܩܕܡܝܬܐܼ ܕܬܘ ܢܥܒܕ. ܐܠܐܼ ܐܡܼܪ", "ܐܠܗܐ. ܟܕ ܡܚܘܐ ܕܚܕ ܟܝܢܐ ܗܝ ܬܠܝܬܝܘܬܐ. ܘܬܘܒ ܐܡܼܪ. ܘܓܒܼܠ ܡܪܝܐ ܐܠܗܐ ܠܐܕܡ ܥܦܪܐ ܡܢ", "ܐܕܡܬܐ. ܘܢܦܚ ܒܐܦ̈ܘܗܝ ܢܫܡܬܐ ܕܚܝ̈ܐ. ܘܗܘܼܐ ܐܕܡ ܠܢܦܫ ܚܿܝܐ. ܒܗ ܕܝܢ ܒܝܡܐ ܗܢܐ ܕܫ̈ܬܐ", "ܐܡܬܒܪܝ ܐܕܡ: ܘܒܗ ܥܒܼܪ ܥܠ ܦܘܩܕܢܐ. ܘܒܗ ܐܬܬܼܠܝ ܡܪܢ ܥܠ ܩܝܣܐ. ܘܒ ܗܘܐ ܦܘܪܩܢܐ ܠܟܠܗ ܥܠܡܐ.", "ܘܒܫܒܬܐ ܐܬܬܢܝܚ ܐܠܗܐ ܡܢ ܟܠܗܘܢ ܥܒܕ̈ܘܗܝ ܕܥܒܼܕ. ܘܒܿܪܟ ܐܠܗܐ ܠܝܘܡܐ ܫܒܝܥܝܐ ܘܩܕܫܗ. ܡܛܠ", "ܕܒܗ ܐܬܬܢܝܚ ܡܢ ܟܠܗܘܢ ܥܒܕ̈ܘܗܝ ܕܒܼܪܐ. ܒܕ ܕܝܢ ܐܦ ܐܬܬܢܝܚ ܡܪܢ ܒܓܘ ܩܒܪܐ. ܘܐܢܝܚ ܡܢܗ", "ܟܠܗܘܢ ܚ̈ܫܐ ܕܛܥܼܢ ܥܠ ܓܓܘܠܬܐ. ܘܒܗ ܐܬܬܢܝܚܬ ܟܠܗܿ ܓܠܝܘܬܐ ܕܐܗܿܦܟ ܡܢ ܐܝܕ̈ܝ ܫܿܒܝܐ.", "ܘܒܫܢܬ ܡܬܝܢ ܘܬܠܬܝܢ ܫܢ̈ܝܢ ܠܒܪܝܬܗ ܕܥܠܡܐ ܘܕܐܕܡܼ ܐܬܝܠܕ ܫܬ.܀ ܘܒܫܢܬ", "ܐܪ̈ܒܥܡܐܐ ܘܬܠܬܝܢ ܘܚܡܫܼ. ܐܘܠܕ ܫܬ ܠܐܢܘܫ. ܘܒܫܢܬ ܫܬܡ̈ܐܐ ܘܥܣܪܝܢ ܘܚܡܫܼ.", "ܐܘܠܕ ܐܢܘܫ ܩܝܢܢ. ܘܒܫܢܬ ܫܒ̈ܥܡܐܐ ܘܬܫ̈ܥܝܢ ܘܚܡ̈ܫܼ. ܐܬܝܠܕ ܡܗܠܠܐܝܠ ܡܢ ܩܝܢܝܢ.܀ ܘܒܫܢܬ", "ܬܫ̈ܥܡܐܐ ܘܬܠܬܝܢ܆ ܢܦܼܩ ܐܕܡ ܡܢ ܥܠܡܐ ܗܢܐ. ܘܚܢܛܘܗܝ ܒܢ̈ܘܗܝ ܘܣܡܘܗܝ [ܒܡܥܪܬ ܓܙܐ ] ܒܛܘܪܐ", "ܗܿܘ ܕܡܬܩܪܐ ܫܝܪ. ܕܐܝܬܝܗ [ܒܓܒܐ] ܡܕܢܚܝܐ ܠܘܩܒܠ ܐܘܩܝܢܘܣ ܪܒܐ. ܒܗܿ ܒܗܕܐ ܡܥܪܬ ܓܙ̈ܐܼ. ܣܼܡ", "ܐܕܡ ܕܗܒܐ ܘܡܘܪܐ ܘܠܒܘܢܬܐ. ܗܼܘ ܘܫܬ ܒܪܗ ܒܚ̈ܬܬܐ. ܘܐܦ ܛܒܼܥ ܐܢ̈ܝܢ ܒܥܙܩܬܗܼ. ܘܒܥܙܩܬ ܫܬ", "ܒܪܗ. ܘܟܬܼܒ ܟܬܒ̈ܐܼ ܘܐܦ ܦܿܩܕ ܠܒ̈ܢܘܗܝ܇ ܕܐܝܢܐ ܡܢܗܘܢ ܕܬܡܚܙܝܐ ܒܙܒܢܗܼ ܪܘܡܚܐ ܕܢܘܪܐ", "ܘܒܪܝܫܗܿ ܟܘܟܒܐ ܕܢܘܗܪܐܼ ܥܠ ܦܘܡܗܿ ܕܡܥܪܬ ܓܙ̈ܐܼ. ܢܼܣܒ ܩܘܪ̈ܒܢܐ ܗܠܝܢ ܘܢܼܐܙܠ ܒܬܪܗ ܕܟܘܟܒܐ", "ܠܐܝܟܐ ܕܗܼܘ ܕܐܙܿܠ. ܘܢܩܪܒ ܐܢܘܢ ܠܡܠܟܐ ܗܿܘ ܕܡܬܝܠܕ ܒܗܿ. ܒܗܿ ܕܝܢ ܒܗܕܐ ܡܥܪܬܐܿ. ܕܣܼܡ ܒܗܿ", "ܐܕܡ ܕܗܒܐ ܘܡܘܪܐ ܘܠܒܘܢܬܐܼ. ܐܝܟ ܕܠܐܝܩܪܐ ܕܡܫܝܚܐ ܘܡܛܠ ܡܘܠܕܗ ܕܒܒܣܪ܆ ܒܗܿ ܐܬܬܣܝܡ. ܘܪܫܡܿܬ", "ܗܠܝܢ ܩܠܝܠܼ ܕܡܛܠ ܐܝܿܕܐ ܥܠܬܼܐ ܡܬܩܪܝܐ ܗܘܬܼ ܡܥܪܬ ܗܿܝ ܡܥܪܬ ܓܙ̈ܐ ܕܬܕܥ ܘܬܦܪܘܫܼ ܕܡܛܠ", "ܕܗܒܐ ܘܡܪܐ ܘܠܒܘܢܬܐ ܗܠܝܢܼ ܕܐܬܼܘ ܠܡܪܢ ܒܡܘܠܕܗ܇ ܕܒܗܿ ܐܬܬܣܝܡ ܡܢ ܐܕܡ ܘܫܬܼ. ܐܬܩܪܝܬܼ ܡܥܪܬ", "ܓܙ̈ܐ.܀܀ ܘܒܫܢܬ ܬܫܥܡܐܐ ܘܫܬܝܢ܆ ܐܘܠܕ ܡܗܠܠܐܝܠ ܠܝܪܕ.. ܘܒܫܢܬ ܐܪ̈ܒܥܝܢ ܕܝܪܕ ܫܠܼܡ ܐܠܦܐ", "ܩܕܡܝܐܿ. ܐܝܟ ܚܘܫܒܢܐ ܕܫܒܥܝܢ.܀ ܘܒܫܢܬ ܐܠܦܐ ܘܬܡܢܝܢ ܘܬܪܬܝܢܼ ܐܬܝܠܕ ܚܢܘܟ.܀ ܘܒܫܢܬܐ ܐܠܦܐ", "ܘܡܐܐ ܘܐܪ̈ܒܥܝܢ ܘܬܪ̈ܬܝܢ܆ ܢܦܼܩ ܡܢ ܥܠܡܐ ܗܢܐ ܫܬ.܀ ܘܒܫܢܬ ܐܠܦܐ ܘܡܬ̈ܝܢ ܘܐܪ̈ܒܥܝܢ ܘܫܒܥܼ.", "ܐܬܝܠܼܕ ܡܢ ܚܢܘܟܼ ܡܬܘܫܠܚ.. ܫܢܬ ܐܠܦܐ ܘܬܠܡܐܐ ܘܐܪܒܥܝܢ܆ ܢܦܼܩ ܐܢܘܫ ܡܢ ܥܠܡܐ ܗܢܐ. ܘܚܢܛܘܗܝ", "ܒܢ̈ܘܗܝܼ ܘܣܡܘܗܝ ܒܡܥܪܬ ܓܙ̈ܐ. ܀ ܫܢܬ ܐܠܦܐ ܘܐܪܒܥܡܐܐ ܘܐܪܒܥܣܪܐܼ. ܐܬܝܠܕܘ ܠܡܟ", "ܡܢ ܡܬܘܫܠܚ.܀ ܫܢܬ ܐܠܦܐ ܘܚܡܫܡܐܐ . . . . . . ܐܬܝܠܕ ܢܘܚ ܡܢ ܠܡܟ܀ ܫܢܬ ܐܠܦܐ ܘܫܬܡܐܐ", "ܘܬܫܥܝܢ܆ ܢܦܼܩ ܡܗܠܠܐܝܠ ܡܢ ܥܠܡܐ ܗܢܐ. ܘܚܢܛܘܗܝ ܒܢ̈ܘܗܝܼ ܘܣܡܘܗܝ ܒܡܥܪܬ ܓܙ̈ܐ ܥܠ ܐܒܗ̈ܬܗ.܀", "ܫܢܬ ܐܠܦܐ ܘܡܚܫܡܐܐ ܘܬܠܬܝܢ ܘܚܡܫܼ. ܢܦܼܩ ܡܢ ܥܠܡܐ ܗܢܐ ܩܝܢܢ. ܘܐܬܬܣܝܡ ܒܡܥܪܬ ܓܙ̈ܐ.܀ ܫܢܬ", "ܐܠܦܐ ܘܫ̈ܬܡܐܐ ܘܬܪ̈ܬܝܢ܆ ܐܬܝܠܕܘ ܢܘܚ.܀ ܫܢܬ ܐܠܦܐ ܘܬܫ̈ܥܡܐܐ ܘܬܪ̈ܬܝܢ܆ ܢܦܼܩ ܡܢ ܥܠܡܐ ܗܢ", "ܝܪܕ܆ ܒܐܪܚ ܐܕܪ ܒܬܠܬܥܣܪ ܒܗܼ ܒܝܘܡ ܥܪܘܒܬܐܼ ܒܥܪ̈ܒܝ ܫܡܐ. ܟܕ ܒܿܟܐ ܒܥܩܬܐ ܘܒܟܪܝܘܬܐ ܪܒܬܐ܇", "ܥܠ ܡܚܬܬܐ ܕܒ̈ܢܝ ܫܬ ܠܘܬ ܒ̈ܢܬ ܩܐܝܢ. ܘܚܢܛܘܗܝ ܚܢܘܛ ܘܡܬܘܫܠܚ ܘܠܡܟ ܘܢܘܚ. ܘܐܦ ܥܒܕ ܥܠܘܗܝ", "ܐܒܠܐ ܐܪܒܥܝܢ ܝܘ̈ܡܝܢ. ܘܩܒܪܘܗܝ ܒܡܥܪܬ ܓܙ̈ܐ.܀ ܫܢܬ ܐܠܦܐ ܘܐܪܒܥܡܐܐ ܘܫܒ̈ܥ܆ ܐܫܬܢܝ ܚܢܘܟ.܀", "ܫܢܬ ܐܠܦ̈ܝܢ ܬܪ̈ܝܢ ܘܡܬܝܢ ܘ[ܫܬ]ܥܣܪܐܼ. ܢܦܼܩ ܡܢ ܥܠܡܐ ܗܢܐ ܡܬܘܫܠܚܼ. ܒܥܣܪ̈ܝܢ ܘܚܕ", "ܒܐܝܠܘܠܼ. ܝܘܡ ܚܡܫܐ ܒܫܒܐ. ܩܕܡ ܛܘܩܢܐܼ ܥܣܪܝܢ ܘܫܬ ܫܢ̈ܝܢ. ܘܐܬܬܣܝܡܼ ܒܡܥܪܬ ܓܙ̈ܐ.܀ ܫܢܬ", "ܬܠܬܡܐܐ ܘܚܡ̈ܫܝܢ ܘܬܡ̈ܢܐ ܠܚܝ̈ܘܗܝ ܕܢܘܚܼ. ܫܠܼܡ ܐܠܦܐ ܕܬܪ̈ܝܢ܆ ܐܝܟ ܦܘܫܩܐ ܕܫܒܥܝܢ.܀ ܘܒܫܢܬ", "ܡܐܐ ܘܥܣܪ̈ܝܢ ܘܫܬ ܕܠܡܟܼ. ܫܠܼܡ ܐܠܦܐ ܩܕܡܝܐܼ. ܐܝܟ ܡܢܝܢܐ ܥܒܪܝܐ ܕܝܗ̈ܘܕܝܐ.. ܘܒܫܢܬ ܡܬܝܢ", "ܘܬܫ̈ܥܝܢ ܘܬܠܬ ܕܢܘܚܼ. ܫܠܼܡ ܐܠܦܐ ܩܕܡܝܐ܆ ܐܝܟ ܡܢܝܢܐ ܥܒܪܝܐ ܕܫܡܪ̈ܝܐ.܀܀ ܢܘܚ ܒܪ ܢܿܢ ܫܢ̈ܝܢ", "ܢܣܼܒ ܠܗ ܐܢܬܬܐ ܠܗܝܟܠ ܒܪܬ ܢܡܘܣܿ. ܒܪܗ ܕܚܢܘܟܼ ܐܚܘܗܝ ܕܡܬܘܫܠܚ. [ܘܓܠܼܐ ܠܗ] ܐܠܗܐ [ܥܠ", "ܛܘܦܢܐ ܕܡܛܝܒ ܕܢܥܒܕ.] ܘܡܠܥܥ ܥܡܗܼ ܘܐܡܼܪ ܠܗܼ ܕ[ܡܟܐ ܠܡܐܐ ܘܬܠܬܝܢ ܫܢ̈ܝܢ ܥܿܒܕ ܐܢܐ", "ܛܘܦܢܐ.] ܐܠܐ ܥܿܒܕ ܠܟ ܩܒܘܬܐ ܠܫܘܙܒܐ ܕܒ̈ܢܝ ܒܝܬܟ. ܘܠܬܚܬ ܥܒܕܗܿ ܒܓܘ ܡܫܪܝܬܐ", "ܕܒ̈ܢܝ ܩܐܝܢ. ܘܩܝ̈ܣܝܗܿ ܡܢ ܛܘܪܐ ܗܢܐ ܢܬܦܣܩܘܢ. ܘܗܟܢ ܬܗܘܐ. ܐܘܪܟܗܿ ܬܠܬܡ̈ܐܐ ܐܡ̈ܝܢ ܒܐܡܬܟ.", "ܘܦܬܝܗܿ ܚܡܫܝܢ. ܘܪܘܡܗܿ ܬܠܬ̈ܝܢ. ܥܠ ܚܕܐ ܐܡܬܐ ܬܣܬܝܟ ܡܢ ܠܥܠ. ܘܥܿܒܕ ܒܗܿ ܬܠܬܐ ܡܕܝܪ̈ܐ", "ܬܚܬܝܐ ܠܚܝ̈ܘܬܐ ܘܒܥܝܪܐ. ܘܡܨܥܝܐ ܠܦܪܚܬܐ. ܘܥܠܝܐ ܠܒ̈ܢܝ ܒܝܬܟ. ܘܥܿܒܕ ܒܗܿ ܐܘܨܪ̈ܐ ܠܡܝ̈ܐܼ.", "ܘܐ̈ܘܢܐ ܠܬܘܪܣܝܐ. ܘܥܿܒܕ ܠܟ ܢܩܘܫܐ ܡܢ ܩܝܣܐ ܕܐܫܟܪܥܐ ܩܝܣܐ ܕܠܐ ܡܿܒܠܛ. ܐܘܪܟܗܼ ܬܠ̈ܬ ܐ̈ܡܐ.", "ܘܦܬܝܗܼ ܐܡܬܐ ܘܦܠܓܗܿ. ܘܐܪܙܦܬܐ ܡܢܗ. ܘܗܼܘܝܬ ܢܩܿܫ ܒܗ ܬܠܬ ܙܒ̈ܢܝܢ ܒܝܘܘܡܐ. ܚܐܕ ܒܨܦܪܐ", "ܕܢܬܟܢܫܘܢ ܐܘ̈ܡܢܐ ܠܥܒܕܗܿ ܕܩܒܘܬܐ. ܘܒܦܠܓܗ ܕܝܘܡܐ ܠܣܝܒܪܬܗܘܢ. ܘܚܕܐ ܒܥܕܢ ܪܡܫܐ ܕܢܬܬܢܝܚܘܢ.", "ܘܟܕ ܫܡܥܝܢ ܩܠܐ ܕܢܿܩܫ ܐܢܬܼ ܘܐܡܪܝܢ ܠܟܼ. ܕܡܢܐ ܗܝ ܗܕܐ ܕܥܿܒܕܬ: ܐܡܼܪ ܠܗܘܢ܇ ܕܛܘܦܢܐ ܕܡܝ̈ܐ", "ܥܿܒܕ ܐܠܗܐ.. ܘܥܒܼܕ ܟܠ ܕܦܿܩܼܕܗ ܐܠܗܐ. ܘܐܬܝܠܕ ܠܗ ܬܠ̈ܬܐ ܒܢ̈ܝܢ܆ ܒܡܢܝܢܐ ܕܡ̈ܐܐ ܫܢ̈ܝܢ.", "ܘܢܣܒ ܠܗܘܢ ܢ̈ܫܐ ܡܢ ܒ̈ܢܬܗ ܕܡܬܘܫܠܚ.܀ ܘܒܫܢܬ ܬܪܗܝܢ ܐܠܦ̈ܝܢ ܘܡ̈ܬܝܢ ܘܬܠ̈ܬܝܢ ܘܬܡܢܐܼ. ܒܐܪܚ", "ܐܕܪ ܝܘܡ ܚܕܒܫܒܐܿ ܒܫܒܬܥܣܪ ܒܗ ܒܝܪܚܐ܇ ܢܦܼܩ ܠܡܟ ܡܢ ܥܠܡܐ ܗܢܐ. ܐܪ̈ܒܥ ܫܢ̈ܝܢ ܩܕܡ ܛܘܦܢܐ.", "ܘܐܬܬܣܝܡ ܒܡܥܪܬ ܓܙ̈ܐ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܡܬܝܢ ܘܐܪ̈ܒܥ ܘܬܪ̈ܬܝܢ܆ ܗܘܼܐ ܛܘܦܢܐ. ܟܕ ܕܝܢ", "ܩܼܪܒ ܠܡܐܬܐ ܛܘܦܢܐ ܥܠ ܐܪܥܐ: ܥܼܠ ܢܘܚ ܠܡܥܪܬ ܓܙ̈ܐ ܘܢܿܫܩ ܠܗܠܝܢ ܦܓܪ̈ܐ ܩܕ̈ܝܫܐ ܕܫܬ ܘܕܐܢܘܫ", "ܘܩܝܢܢ ܘܡܗܠܐܐܝܠ ܘܝܪܕ ܘܡܬܘܫܠܚ ܘܠܡܟ ܐܒܘܗܝ. ܘܛܥܢܗ ܢܘܚ ܠܦܓܪܗ ܕܐܕܡ܇ ܘܫܝܡ ܕܗܒܐܼ. ܘܚܡ", "ܡܘܪܐܼ. ܘܝܦܬ ܠܒܘܢܬܐ. ܘܢܦܼܩ ܡܢ ܡܥܪܬ ܓܙ̈ܐ. ܟܕ ܒܿܟܝܢ ܒܚܫܐ ܘܒܟܪܝܘܬܐ ܪܒܬܐ܇ ܘܠܒܝܫܝܢ", "ܟܡܝܪܘܬܐ. ܥܠ ܕܡܬܓܠܙܝܢ ܗܘܘ ܡܢ ܒܝܬ ܡܥܡܪܐ ܗܿܘ ܪܓܝܓܐ ܕܐܒܗ̈ܝܗܘܢ. ܘܬܠܘ", "ܟܠܗܘܢ ܥܝ̈ܢܝܗܘܢ ܠܘܬ ܦܪܕܝܣܐ. ܘܒܟܘ ܒܚܫܐ. ܘܐܝܼܠܠܘ ܘܐܡܼܪܘ: ܦܘܫ ܒܫܠܡܐ ܦܪܕܝܣܐ ܩܕܝܫܐܼ", "ܒܝܬ ܡܥܡܪܐ ܩܕܡܝܐܼ ܕܐܕܡ ܐܒܘܢ ܢܦܩ ܡܢܟ ܒܚܝ̈ܐ ܟܕ ܫܠܝܚ ܘܡܦܪܣܝ. ܘܗܐ ܡܬܓܿܙܐ ܝܘܡܢܐ ܡܢ", "ܚܕܪ̈ܝܟ. ܘܡܫܬܕܐ ܒܡܘܬܗ ܠܐܟܣܘܪܝܐ ܒܪܝܬܐ ܗܼܘ ܘܝܠܕ̈ܘܗܝܼ. ܠܗܿܝ ܐܪܥܐ ܕܠܘ̈ܛܬܐܼ ܕܬܡܘܢ", "ܢܬܢܘܠܘܢ ܝܠܕ̈ܘܗܝ ܒܟܐ̈ܒܐ ܘܟܘܪ̈ܗܢܐ ܘܥܡܠܐ ܘܠܐܘܬܐ ܘܛܘܪܦܐ. ܦܘܫ ܒܫܠܡܐܼ ܡܥܪܬ ܓܙ̈ܐ ܘܦܓܪ̈ܐ", "ܩܕ̈ܝܫܐ. ܦܘܫ ܒܫܠܡܐܼ ܒܝܬ ܡܥܡܪܐ ܘܝܪܬܘܬܐ ܕܐܒ̈ܗܝܢ. ܦܘܫ ܒܫܠܡܐܼ ܐܒ̈ܗܝܢ ܘܪ̈ܝܫܝ ܐܒ̈ܗܬܢ.", "ܨܠܘ ܥܠܝܢ܆ ܫܟ̈ܝܒܝ ܥܦܪܐܼ ܪ̈ܚܡܘܗܝ ܘܚܒ̈ܝܒܘܗܝ ܕܐܠܗܐ. ܨܠܘ ܥܠ ܣܪ̈ܝܕܐ ܕܐܫܬܚܪܘ ܡܢ ܟܠܗܝܢ", "ܬܘ̈ܠܕܟܘܢ. ܒܥܘ ܚܠܦܝܢ ܒܨܠܘ̈ܬܟܘܢ. ܡܪ̈ܥܝܢܘܗܝ ܕܡܪܢ. ܦܘܫ ܒܫܠܡܐܼ ܚܢܘܟ ܟܐܢܐ ܡܫܡܫܢܗ", "ܕܐܠܗܐ. ܒܥܝ ܚܠܦܝܢ ܠܡܪܟ. ܦܘܫ ܒܫܠܡܐܼ ܛܘܪܐ ܩܕܝܫܐܿ. ܒܝܬ ܨܘܒܐ ܘܠܡܐܢܐ ܕܡ̈ܠܐܟܐ. ܐܢܬܘܢ", "ܐܒ̈ܗܝܢ ܓܥܘ ܒܚܫܐ ܚܠܦܝܢ܇ ܕܡܬܿܓܠܙܝܬܘܢ ܝܘܡܢܐ ܡܢ ܨܘܬܢ. ܘܚܢܢ ܢܿܝܠܠ ܒܚܢܓܬܐܼ ܕܡܫܬܕܝܢ", "ܠܐܪܥܐ ܡܓܙܝܬܐܿ. ܕܢܗܘܐ ܒܝܬ ܡܥܡܪܗܘܢ ܥܡ ܕܚܝ̈ܘܬܐ. ܘܝ ܠܢ ܕܠܐ ܬܘܒ ܚܿܙܝܢܢ ܐܦ̈ܝ", "ܝܪܬܘܬܟܘܢ.. ܘܟܕ ܢܿܚܬܝܢ ܗܘܘ ܡܢ ܛܘܪܐ ܩܕܝܫܐܼ ܡܢܫܩܝܢ ܗܘܘ ܠܟ̈ܐܦܘܗܝ ܘܡܥܩܝܢ ܗܘܘ", "ܠܐܝ̈ܠܢܘܗܝ. ܘܢܚܬܘ ܒܚܫܐ ܟܕ ܒܿܟܝܢ ܠܓܘ ܦܩܥܬܐ. ܘܥܼܠ ܢܘܚ ܘܫܡܗ ܠܦܓܪܗ ܕܐܒܘܢ ܐܕܡ [ܒܡܣܥܬܗܿ", "ܕܩܒܘܬܐ]. ܘܣܡ [ܠܗܠܝܢ] ܩܘܪ̈ܒܢܐ ܠܥܠ ܡܢܗ.. ܒܥܣܪܐ [ܒܐܝܪ ܝܪܚܐ ܥܼܠ] ܢܘܚ ܠܩܒܘܬܐܼ. ܒܝܘܡ", "ܐܪܒܥܐ ܒܫܒܐ. ܘܒܝܘܡ ܥܪܘܒܬܐ ܐܚܬ ܒܥܝܪܐ ܘܦܪܚܬܐ. ܘܒܫܒܬܥܣܪ ܒܗ ܒܝܪܚܐܼ. ܢ̈ܣܟܐ ܕܫܡܝܐ", "ܐܬܦܬܚܘ. ܘܬܗ̈ܘܡܝܗܿ ܕܐܪܥܐ ܐܬܬܪܥܘ. ܘܫܼܦܥ ܐܘܩܢܣ ܪܒܐܿ. ܗܿܘ ܕܚܕܪ ܠܟܠܗܿ", "ܐܪܥܐ. ܘܐܬܦܬܚܘ ܐܘܨܪ̈ܝ ܪ̈ܘܚܐܼ. ܘܬܪ̈ܥܝ ܥ̈ܠܥܠܐ. ܘܢܗܼܡ ܐܘܩܝܢܣ ܘܫܼܦܥ. ܘܪܗܛܘ ܒ̈ܢܝ ܫܬ", "ܠܘܬ ܩܒܘܬܐ. ܘܡܦܝܣܝܢ ܗܘܘ ܠܗ ܠܢܘܚܼ. ܕܢܦܬܚ ܠܗܘܢ. ܘܕܢܣܩܘܢ ܠܛܘܪ̈ܝ ܦܪܕܝܣܐܼ. ܠܐ ܡܫܟܚܝܢ", "ܗܘܘ. ܘܩܒܘܬܐ ܚܬܝܡܐ ܘܛܒܝܥܐ. ܘܡܠܐܟܗ ܕܡܪܝܐ ܩܿܐܡ ܥܠ ܪܝܫܗܿ ܘܥܒܝܕ ܩܘܒܪܢܝܛܐ. ܘܟܕ ܐܬܥܙܙ", "ܥܠܝܗܘܢ ܡܡܘܠܐܼ. ܫܪܝܘ ܡܬܚܢܩܝܢ ܒܫ̈ܦܥܐ ܬܟܝ̈ܒܐ ܘܕ̈ܚܝܠܐܼ. ܘܗܘܼܘ ܒܐܘܠܨܢܐ ܩܫܝܐ. ܘܫܠܼܡܬ", "ܥܠܝܗܘܢ ܗܿܝ ܕܐܡܼܪ ܛܘܒܢܐ ܕܘܝܕ܆ ܕܐܢܐ ܐܡܪܬ ܕܐܠܗ̈ܐ ܐܢܬܘܢܼ ܘܒܢ̈ܘܗܝ ܕܡܪܝܡܐ ܡܫ̈ܬܡܗܝܢ", "ܗܘܝܬܘܢ. ܘܡܟܝܠ ܕܗܕܐ ܥܒܕܬܘܢܼ. ܘܪܚܡܬܘܢ ܙܢܝܘܬܐ ܕܒܝܬ ܩܐܝܢ ܐܟܘܬܗܘܢ ܬܗܘܿܘܢ܇ ܘܐܝܟ ܡܘܬܗܘܢ", "ܬܡܘܬܘܢ. ܘܚܫܝܒܝܢ ܐܢܬܘܢ ܠܝܼ ܐܝܟ ܣܛܢܐ ܚܕ ܡܢ ܪܘܪ̈ܒܢܐ ܕܢܦܼܠ.. ܘܐܬܬܪܝܡܬ ܩܒܘܬܐ ܒܚܝܠܐ", "ܕܡ̈ܝܐ ܡܢ ܐܪܥܐ. ܘܐܬܚܼܿܢܩܘ ܒܡܝ̈ܐ ܟܠܗܘܢ ܒܢܝ̈ܢܫܐ: ܘܒܥܝܪܐ ܘܦܪܚܬܐܼ ܘܟܠܡܕܡ ܕܗܘܐ ܥܠ ܐܦ̈ܝ", "ܐܪܥܐ. ܘܣܠܩܘ ܡܝ̈ܐ ܠܥܠ ܡܢ ܟܠܗܘܢ ܪ̈ܝܫܝ ܛܘܪ̈ܐܼ. ܚܡܫܥܣܪܐ ܐ̈ܡܐ ܒܡܫܘܚܬܐ ܕܪܘܚܐܼ. ܐܝܟ", "ܕܟܬܝܒ. ܘܐܣܩܘܗܿ ܡܝ̈ܐ ܠܩܒܘܬܐ. ܟܕ ܛܥܝܢ ܠܗܿ ܡܡܘܠܐܼ ܥܕܡܐ ܠܫ̈ܦܘܠܝ ܦܪܕܝܣܐ. ܘܟܕ ܐܬܒܪܟܬ", "ܡܢ ܦܪܕܝܣܐ. ܘܗܼܦܟ ܠܡܚܒܠܘ ܠܟܠܗܿ ܐܪܥܐ. ܘܦܪܚܬ ܩܒܘܬܐ ܒܓܦ̈ܝ ܪܘܚܐ ܠܥܠ ܡܢ ܡܡܘܠܐܼ. ܡܢ", "ܡܕܢܚܐ ܘܥܕܡܐ ܠܡܥܪܒܐ. ܘܡܢ ܪܓܒܝܐ ܘܥܕܡܐ ܠܬܝܡܢܐ. ܘܪܫܡܬ ܨܠܝܒܐ ܥܠ ܟܠܗܿ ܐܪܥܐܼ ܠܥܠ ܡܢ", "ܡܡܘܠܐ ... ܘܗܝܕܝܢ ܐܬܬܢܝܚܬ ܩܒܘܬܐ ܒܝܪܚܐ ܫܒܝܥܝܐܼ ܒܫܒܬܥܣܪ ܒܗ ܒܝܪܚܐܼ ܥܠ ܛܘܪ̈ܝ ܩܪܕܘ܇", "ܘܐܬܚܙܝܘ ܪ̈ܝܫܝ ܛܘܪ̈ܐ. ܘܗܼܘܐ ܡܢ ܒܬܪ .ܡ. ܝܘ̈ܡܝܢܼ ܦܬܼܚ ܢܘܚ ܟܘܬܐ ܕܩܒܘܬܐ", "ܕܥܒܼܕ. ܫܕܪ ܠܥܘܪܒܐ. ܘܢܦܩ ܡܦܼܩ ܘܠܐ ܗܦܟ ܥܕܡܐ ܕܝܒܫ ܡܝ̈ܐ ܡܢ ܐܪܥܐ. ܘܫܕܪ ܠܝܘܢܐ ܡܢ ܠܘܬܗܼ", "ܕܢܚܙܐ ܐܢ ܩܠܘ ܡ̈ܝܐ ܡܢ ܐܦ̈ܝ ܐܪܥܐ. ܘܠܐ ܐܫܟܚܬ ܠܗܿ ܢܝܚܐ ܝܘܢܐ ܠܦܣܬ ܪܓܠܗܿ. ܘܗܦܟܬ ܠܘܬܗ", "ܠܩܒܘܬܐܼ. ܡܛܠ ܕܡܝܗܐ ܐܝܬ ܗܘܘ ܥܠ ܐ̈ܦܝ ܟܠܗܿ ܐܪܥܐ. ܘܐܘܫܛ ܐܝܕܗ ܘܢܣܒܗܿ. ܘܐܥܠܗܿ ܠܘܬܗ", "ܠܩܒܘܬܐ. ܘܦܫ ܬܘܒ ܫܒ̈ܥܐ ܝܘ̈ܡܝܢ ܐܚܪ̈ܢܝܢ. ܘܗܼܦܟ ܘܫܕܪܗܿ ܠܝܘܢܐ ܡܢ ܩܒܘܬܐ. ܘܐܬܬ ܠܘܬܗ", "ܠܥܕܢ ܪܫܡܐ. ܘܗܐ ܛܪܦܐ ܕܙܝܬܐ ܐܚܝܕܐ ܒܦܘܡܗܿ. ܘܝܕܥ ܢܘܚ ܕܩܠܘ ܡܝ̈ܐ ܡܢ ܐܼܿܦܝ ܐܪܥܐ. ܘܦܫ", "ܬܘܒ ܫܒ̈ܥܐ ܝܘ̈ܡܝܢ ܐܚܪܢܝܢ. ܘܗܦܟ ܫܕܪܗܿ ܠܝܘܢܐ܇ ܘܠܐ ܐܘܣܦܬ ܬܘܒܼ ܝܘܢܐ ܠܡܗܦܟ ܠܘܬܗ.܀܀", "ܘܒܫܢܬ ܬܪܝܢ ܐܠܦ̈ܝܢ ܘܡܬܝܢ ܘܬܠܬܼ. ܢܦܼܩ ܢܘܚ ܡܢ ܩܒܘܬܐ. ܝܘ̈ܡܬܐ ܕܝܢ ܕܗܼܘܐ ܢܘܚ ܒܩܒܘܬܐܼ.", "ܬܠܬܡ̈ܐܐ ܘܬܡ̈ܢܝܢ ܘܬܪܝܢ. ܡܛܠ ܕܒܥܣܪ̈ܐ ܒܝܪܚܐ ܕܬܪܗܝܢ ܥܠܼ. ܘܒܫܒܬܥܣܪܗ ܒܗܼ ܗܘܼܐ ܛܘܦܢܐܼ.", "ܘܒܥܣܪܝܢ ܘܫܒ̈ܥܐ ܒܗ ܒܝܪܚܐ ܕܬܪ̈ܝܢ ܕܗܼܘ ܐܝܪܼ. ܢܦܼܩ.܀ ܘܒܫܢܬ ܬܪܝܢ ܐܠܦ̈ܝܢ ܘܡܬܝܢ ܘܐܪܒܥܐ.", "ܐܬܝܠܕ ܐܪܦܟܫܪ ܡܢ ܫܝܡ. ܡܢ ܐܕܡ ܕܝܢܼ ܥܕܡܐ ܠܘܦܢܐܼ ܬܪ̈ܝܢ ܐܠܦ̈ܝܢ ܘܡ̈ܐܬܝܢ ܘܐܪ̈ܒܥܝܢ", "ܘܬܪܬܝܢ.܀ ܘܒܫܢܬ ܫ̈ܬܡܐܐ ܠܢܘܚܼ ܘܡܐܐ ܠܫܝܡܼ ܗܘܼܐ ܛܘܦܢܐ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܬܠܬܡܐܐ", "ܘܬ̈ܠܬܝܢ ܘܫܒܥܼ. ܐܬܝܠܕ ܫܠܚ.܀ ܘܒܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܡܐܐ ܘܫ̈ܬܝܢ ܘܫܒ̈ܥ ܫܢ̈ܝܢ܆", "ܐܬܝܠܕ ܥܒܪ ܡܢ ܫܠܚ.܀ ܘܒܫܢܬ ܬܪܝܢ ܐܠܦ̈ܝܢ ܘܫܬܡܐܐ ܘܚܕܐܼ. ܐܘܠܕ ܥܒܪ ܠܦܠܓ.. ܒܗܢܐ ܕܝܢ", "ܙܒܢܐܼ ܣܥܘ ܒܢ̈ܝܢܫܐ ܠܡܣܩ ܠܫܡܝܐ ܒܝܕ ܫܢܝܘܬܐ.. ܘܗܘܼܬ ܟܠܗܿ ܐܪܥܐ ܠܫܢܐ ܚܕ ܘܡܡܠܠܐ ܚܕ.", "ܘܗܼܘܬ ܕܟܕ ܫܩܠܘ ܡܢ ܡܕܢܚܐ ܐܫܟܚ ܦܩܥܬܐ ܒܐܪܥܐ ܕܣܢܥܪ. ܘܝܬܒܘ ܬܡܢ. ܘܐܡܪܘ ܓܒܪ ܠܚܒܪܗܼ.", "ܕܬܘܼ ܢܪܡܐ ܠܒ̈ܢܐ ܘܢܘܩܕ ܐ̈ܢܝܢ ܒܢܘܪܐ. ܘܗܘܿܝܐ ܠܗܘܢ ܠܒܬܐ ܠܟܐܦܐܼ. ܘܣܝܕܐ", "ܗܿܘܐ ܠܗܘܢ ܠܡܠܛܐ. ܘܐܡܼـ[ـܪܘ ܕܬܘ ܕܢܒܢܐ ܠܢ ܩܪܝܬܐ܇ ܘܡܓܕܠܐ ܕܪܝܫܗ ܒܫܡܝܐ. ܘܢܥܒܕ ܠܢ ܫܡܐ", "ܕܠܡܐ ܢܬܒܕܪ ܥܠ ܐܦ̈ܝ ܟܠܗܿ ܐܪܥܐ. ܘܢܚܼܬ ܡܪܝܐ ܠܡܚܙܐ ܩܪܝܬܐ ܘܡܓܕܠܐ ܕܒܿܢܝܢ ܒܢ̈ܝܢܫܐ.", "ܘܐܡܼܪ ܡܪܝܐܼ. ܗܐ ܥܡܐ ܚܕܼ ܘܠܫܢܐ ܚܕ ܠܟܠܗܘܢ. ܘܗܟܢܐ ܐܬܚܫܒܘ ܠܡܥܒܕ܇ ܡܟܝܠ ܠܐ ܢܬܒܨܪ ܡܢܗܘܢ", "ܟܠܡܕܡ ܕܐܬܚܫܒܘ ܠܡܥܒܕ. ܬܘ ܢܚܘܬ ܢܦܠܓ ܬܡܢ ܠܫ̈ܢܐܼ ܕܠܐ ܢܫܡܥܘܢ ܓܒܪ ܠܫܢ ܚܒܪܗ.. ܚܙܝ ܗܪܟܐ", "ܡܬܟܬܫ ܥܡ ܒܪܐ ܘܪܘܚܐܼ ܠܡܿܢ ܩܪܐܼ ܘܡܿܢ ܢܿܚܬ ܘ. . . . . ܠܪܘܚܐ ܕܡܦܠܓܐ ܠܫ̈ܢܐ ܒܓܘ ܒܒܝܠ", "ܘܒܓܘ ܥܠܝܬܐܼ ܕܚܕܐ ܗܝ. ܘܬܘܒ ܐܡܪܼ. ܕܗܐ ܐܕܡ ܗܘܼܐ ܐܝܟ ܚܕ ܡܢܢ. ܥܠ ܦܘܡ ܠܡ ܬܪܝܢ ܘܬܠ̈ܬܐ", "ܣܗܕ̈ܝܢ ܬܩܘܡ ܟܠ ܡܠܐ. ܬܘ ܢܥܒܕ ܐܢܫܐ ܒܨܠܡܢ.] ܐܝܟ ܕܡܘܬܢ. ܗܐ ܐܕܡ ܗܼܘܐ ܐܟܚܕ ܡܢܢ. ܬܘ", "ܢܚܘܬ ܘܢܦܠܓ ܬܡܢ ܠܫ̈ܢܐ. ܗܠܝܢ ܬܠܬ ܣܗܕ̈ܘܬܐ ܣܗ̈ܕܢ ܥܠ ܐܒܐ ܘܒܪܐ ܘܪܘܚܐ.܀ ܒܗܢܐ ܕܝܢ ܙܒܢܐ", "ܐܬܒܠܒܠܘ ܠܫ̈ܢܐ ܒܝ̈ܘܡܝ ܦܠܓ ܒܪ ܥܒܪ. ܘܒܗ ܐܬܒܕܪ ܥܠ ܐ̈ܦܝ ܟܠܗܿ ܐܪܥܐܿ. ܘܦܫܘ ܡܢ ܕܠܡܒܢܐ", "ܩܪܝܬܐ. ܘܡܛܠܗܢܐ ܐܬܩܪܝܬܼ ܒܒܝܠ. ܡܛܠ ܕܬܡܢ ܒܠܒܠ ܡܪܝܐ ܠܫܢ̈ܐ ܕܟܠܗܿ ܐܪܥܐ.܀ ܒܗܢܐ ܕܝܢ ܙܒܢܐ", "ܬܘܒܼ ܡܬܝܕܥ ܐܝܟ ܡܐ ܕܐܡܪܐ ܡܠܬܐܼ ܐܝܘܒ ܙܕܝܩܐ. ܕܐܝܬܘܗܝ ܒܪܗ ܕܝܩܛܢ ܒܪ ܥܒܪ܇ ܐܚܘܗܝ ܕܦܠܓ.", "ܘܥܠ ܗܕܐ ܣܗܿܕ ܐܦ ܝܥܩܘܒ. ܘܐܦܠܐ ܡܘܫܐ ܗܿܘ ܕܗܼܘ ܐܟܬܒ ܥܠܘܗܝܼ ܡܬܟܣܐ ܡܢ [ܣܘ]ܟܠܗ܇ ܟܕ ܚܿܫܒ", "ܠܒ̈ܢܝ ܐܕܘܡ ܥܕܡܐ ܠܝܘܒܒ ܒܪ ܙܪܚ ܕܢܐܡܪ ܕܗܢܘ ܐܝܘܒ. ܘܐܦ ܗܿܘ ܝܘܒܒ ܒܝ̈ܘܡܝ ܡܘܫܐ ܡܬܝܕܥܼ.", "ܐܝܟ ܡܐ ܕܣܿܗܕ ܟܬܒܐ ܕܒܪܝܬܐ.܀ ܘܒܫܢܬ ܬܪܝܢ ܒܫܒܐ ܐܠܦ̈ܝܢ [ܘܚܡܫܡܐܐ ܘܬܫ̈ܥܝܢ", "ܘܬܪܬܝܢ܆ ܢܦܼܩ ܢܘܚ ܡܢ ܥܠܡܐܗܢܐ. ܟܕ ܗܼܘ ܒܪ ܬܫ̈ܥܡܐܐ ܘܚܡ̈ܫܝܢ ܫܢ̈ܝܢ.܀ ܘܒܫܢܬ ܬܪܝܢ ܐܠܦܝܢ", "ܘܫܒܥܡܐܐ ܘܬܠܬܝܢ ܘܚܕܐܼ. ܐܬܝܠܕ ܐܪܥܘ ܡܢ ܦܠܓ.܀ ܘܒܫܢܬ ܬܪܝܢ ܐܠܦ̈ܝܢ ܘܫܒ̈ܥ ܡܐܐ ܘܐܪ̈ܒܥܝܢ", "ܘܐܪܒܥܼ. ܢܦܼܩ ܡܢ ܥܠܡܐ ܗܢܐ ܫܝܡ ܒܪ ܢܘܚ.܀ ܘܒܫܢܬ ܬܪܝܢ ܐܠܦ̈ܝܢ ܘܬܡܝ̈ܡܐܐ ܘܫܬܝܢ ܘܬܠܬܼ.", "ܐܬܝܠܕ ܘܒܫܢܬ ܬܪܝܢ ܐܠܦ̈ܝܢ ܘܬܡܝ̈ܡܐܐ ܘܫܬܝܢ ܘܬܠܬܼ. ܐܬܝܠܕ ܣܪܘܓ ܡܢ ܐܪܥܘ. ܘܒܫܢܬ ܬܫ̈ܥܝܢ", "ܘܚܡܫ ܫܢ̈ܝܢ ܠܣܪܘܓܼ ܫܠܡ ܐܠܦܐ ܕܬܠ̈ܬܐ.. ܒܗܢܐ ܙܒܢܐ ܥܼܠ ܦܬܟܪ̈ܐ ܠܥܠܡܐ. ܡܢ ܗܪܟܐ ܫܪܝܘ", "ܒ̈ܢܝ ܢܘܚ ܠܡܣܓܕ ܥܼܠ ܦܬܟܪ̈ܐ ܠܥܠܡܐ. ܡܢ ܗܪܟܐ ܫܪܝܘ ܒ̈ܢܝ ܢܘܚ ܠܡܣܓܕ ܠܓܠܝ̈ܦܐܿ. ܘܠܡܥܒܕ", "ܕܒܝܫ. ܘܠܡܒܢܐ ܡܕ̈ܝܢܬܐܿ. ܘܠܡܫܒܐ ܠܚܕ̈ܕܐܼ ܘܠܡܩܪܒܘ. ܘܒܫܢܬ ܬܠܬܝܢ ܘܚܕܐ ܠܣܪܘܓܼ ܫܠܼܡ ܐܠܦܐ", "ܕܬܪ̈ܝܢ ܐܝܟ ܡܢܝܢܐ ܥܒܪܝܐ ܕܫܡܪ̈ܝܐ.܀ ܫܢܬ ܬܪܝܢ ܐܠܦ̈ܝܢ ܘܬܡܢ̈ܡܐܐ ܘܬܫܥܝܢ ܘܬܡ̈ܢܐܼ. ܐܬܝܠܕ", "ܢܚܘܪ.܀ ܫܢܬ ܬܪ̈ܝܢ ܐܠܦ̈ܝܢ ܘܬܫܥܡܐܐ ܘܫܒܥܝܢ ܘܫܒܥܼ. ܐܬܝܠܕ ܬܪܚ. ܘܬܪܚ ܒܪ ܫܒ̈ܥܝܢ ܫܢ̈ܝܢ", "ܐܘܠܕ ܠܐܒܪܗܡ.. ܒܗܢܐ ܕܝܢ ܙܒܢܐܼܡܡܠܟ ܥܠ ܢܝܢܘܐ ܢܝܢܘܣܼ ܘܗܼܘ ܒܢܗܿ ܠܢܝܢܘܐ. ܘܩܪܗܿ ܥܠ ܫܡܗܼ", "ܢܝܢܘܐ.. ܘܒܫܢܬ ܐܪ̈ܒܥܝܢ ܘܬܠܬ ܕܡܠܟܘܬܗ ܗܢܐ ܐܬܝܠܕ ܐܒܪܗܡ. ܘܐܡܠܟ ܩܕܡܝܐܼ ܥܠ ܟܠܗܿ ܐܣܝܐܼ", "ܠܒܪ ܡܢ ܗܢܕܘ ܗܼܘ ܢܝܢܘܣ ܒܪ ܒܠܘܣܼ. ܫܢ̈ܝܐ ܚܡ̈ܫܝܢ ܘܬܪ̈ܬܝܢ.. ܫܢܬ ܐܪ̈ܒܥܝܢ ܘ.ܓ. ܕܗܢܐ", "ܐܝܬܝܗܿ ܗܘܬ ܫܢܬܐ ܩܕܡܝܬܐ] ܕܐܒܪܗܡ.", "ܘܡܛܠ ܕܠܐ ܐܫܟܚܢܢ ܚܘܫܒܢܐ ܕܫܿܠܡ ܚܕ ܠܘܬ ܚܒܪܗܼ ܣܝܡܝܢܢ ܠܗܘܢ ܗܪܟܐ ܠܐܒ̈ܗܬܐ", "ܗܠܝܢ ܩܕ̈ܡܝܐܼ ܐܝܟ ܕܐܝܬܝܗܘܢ ܒܟܬܒܐ. ܐܕܡ ܒܪ ܡܐܐ ܘܬܠܬܝܢ [ܫܢ̈ܝܢ ܐܘܠܕ ܠܫܝܬ. ܫܝܬ] ܒܪ", "ܡـ[ـܐܐ] ܘܬܠܬܝܢ ܘܚܡܫ [ܫ̈ܢܝܢ] ܐܘܠܕ ܠܐܢܘܫ. ܐܢܘܫ ܒܪ ܡܐܐ ܘܬܫܥܝܢ ܫ̈ܢܝܢ", "ܐܘܠܕ ܠܩܝܢܢ. ܩܝܢܢ ܒܪ ܡܐܐ ܘܫܒ̈ܥܝܢ ܫܢ̈ܝܢ ܐܘܠܕ ܠܡܗܠܐܐܝܠ. ܡܗܠܠܐܝܠ ܒܪ ܡܐܐ ܘܫܬܝܢ ܘܚܡܫ", "ܫ̈ܢܝܢ ܐܘܠܕ ܠܝܪܕ. ܘܒܫܢܬ ܐܪ̈ܒܥܝܢ ܕܝܪܕ ܫܠܼܡ ܐܠܦܐ ܩܕܡܝܐ.. ܝܪܕ ܒܪ ܡܐܐ ܘܥܣܪ̈ܝܢ ܘܬܪ̈ܬܝܢ", "ܫܢ̈ܝܢ ܐܘܠܕ ܠܚܢܘܟ. ܒܪ ܡܐܐ ܘܫ̈ܬܝܢ ܘܚܡܫ ܫ̈ܢܝܢ ܐܘܠܕ ܠܡܬܘܫܠܚ. ܡܬܘܫܠܚ ܒܪ ܡܐܐ ܘܫܬ̈ܝܢ", "ܘܫ̈ܒܥ ܫܢ̈ܝܢ ܐܘܠܕ ܠܠܡܟ. ܠܡܟ ܒܪ ܡܐܐ ܘܬܡ̈ܢܝܢ ܘܬܡ̈ܢܝܐ ܫ̈ܢܝܢ ܐܘܠܕ ܠܢܘܚ. ܢܘܚ ܒܪ", "ܚܡ̈ܫܡܐܐ ܫܢ̈ܝܢ ܐܘܠܕ ܠܫܝܡ. ܘܒܫܢܬ ܬܠܬܡܐܐ ܘܚܡ̈ܫܝܢ ܘܬܡ̈ܢܐ ܕܢܘܚܼ. ܫܠܼܡ ܐܠܦܐ ܕܬܪ̈ܝܢ..", "ܫܝܡ ܒܪ ܡ̈ܐܐ ܘܬܪ̈ܬܝܢ ܫܢ̈ܝܢ ܐܘܠܕ ܠܐܪܦܟܫܪ. ܐܪܦܟܫܪ ܒܪ ܡܐܐ ܘܬ̈ܠܬܝܢ ܘܚ̱ܫ ܫܢ̈ܝܢ ܐܘܠܕ", "ܠܫܠܚ. ܫܠܚ ܒܪ ܡ̈ܐܐ ܘܬ̈ܠܬܝܢ ܫܢ̈ܝܢ ܐܘܠܕ ܠܥܿܒܪ. ܥܿܒܪ ܒܪ ܡܐܐ ܘܬܠ̈ܬܝܢ ܘܐܪ̈ܒܥ ܫ̈ܢܝܢ", "ܐܘܠܕ ܠܦܠܓ. ܦܠܓ ܒܪ ܡܐܐ ܘܬܠܬܝܢ ܫܢ̈ܝܢ ܐܘܠܕ ܠܐܪܥܘ. ܐܪܥܘ ܒܪ ܒܪ ܡܐܐ ܘܬܠܬܝܢ ܘܬܪ̈ܬܝܢ", "ܫܢ̈ܝܢ ܐܘܠܕ ܠܣܪܘܓ. ܘܒܫܢܬ ܬܫ̈ܥܝܢ ܘܚܡܫ ܠܣܪܘܓܼ. ܫܠܼܡ ܐܠܦܐ ܕܬܠܬܐ.. ܣܘܪܓ ܒܪ [ܡܐܐ", "ܘ]ܬ̈ܠܬܝܢ ܘܚܡܫ ܫ̈ܢܝܢ ܐܘܠܕ ܠܢܚܘܪ. ܢܚܘܪ ܒܪ ܫܒܥܝܢ ܘܬܫܥ ܫܢ̈ܝܢ ܐܘܠܕ ܠܬܪܚ. ܬܪܚ ܒܪ", "ܫܒ̈ܥܝܢ ܫܢ̈ܝܢ ܐܘܠܕ ܠܐܒܪܡ. ܐܒܪܡ ܒܪ ܡܐܐ [ܫܢ̈ܝܢ] ܐܘܠܕ ܠܐܝܣܚܩ. ܐܝܣܚܩ ܒܪ ܫܬܝܢ ܫܢ̈ܝܢ", "ܐܘܠܕ ܠܝܥܩܘܒ. ܝܥܩܘܒ ܒܪ ܬܡ̈ܢܝܢ ܘܫ̈ܬ ܫ̈ܢܝܢ ܐܘܠܕ ܠܠܘܝ. ܠܘܝ ܒܪ ܐܪ̈ܒܥܝܢ ܘܫ̈ܬ ܫ̈ܢܝܢ", "ܐܘܠܕ ܠܠܘܝ. ܠܘܝ ܒܪ ܐܪ̈ܒܥܝܢ ܘܫ̈ܬ ܫ̈ܢܝܢ ܐܘܠܕ ܠܩܗܬ. ܩܗܬ ܒܪ ܫ̈ܬܝܢ ܫ̈ܢܝܢ ܐܘܠܕ ܠܥܡܪܡ.", "ܥܡܪܡ ܒܪ ܫܒ̈ܥܝܢ ܫܢ̈ܝܢ ܐܘܠܕ ܠܡܘܫܐ. ܘܒܫܢܬ ܬܡ̈ܢܝܢ ܠܡܘܫܐܼ. ܢܦܼܩ ܒ̈ܢܝ ܐܣܝܪܐܝܠ ܡܢ", "ܡܨܪܝܢ.", "ܡܢ ܗܪܟܐ ܡܕܒܪ̈ܢܐ.܀ ܩܕܝܡܐ ܡܘܫܐܼ ܐܪ̈ܒܥܝܢ ܫ̈ܢܝܢ. ܝܫܘܥ ܥܣܪܝܢ ܘܫ̈ܒܥ", "ܫ̈ܢܝܢ. ܒ̈ܢܝ ܒܝܬ ܢܗܪ̈ܝܢ ܘܥܬܢܐܝܠ ܝܫܘܥ ܐܪ̈ܒܥܝܢ ܫܢ̈ܝܢ. ܡܘ̈ܐܒܝܐ ܘܐܗܘܪ ܬܡ̈ܢܝܢ ܫܢ̈ܝܢ.", "ܟܢܥܢ̈ܝܐ ܘܕܒܘܪܐ ܘܒܪܩ ܐܪ̈ܒܥܝܢ ܫ̈ܢܝܢ. ܡܕ̈ܝܢܝܐ ܘܓܕܥܘܢ ܐܪ̈ܒܥܝܢ ܫ̈ܢܝܢ. ܐܒܝܡܠܟ ܬܠܬ", "ܫ̈ܢܝܢ. ܬܘܠܥ ܥܣܪ̈ܝܢ ܘܬܠܬ ܫ̈ܢܝܢ. ܝܐܝܪ ܥܣܪܝܢ ܘܬܪ̈ܬܝܢ [ܫ̈ܢܝܢ]. ܘܒܫܢܬ", "ܬܫܥܣܪ̈ܐ ܕܝܐܝܪ ܫܠܼܡ ܐܠܦܐ ܕܐܪܒܥܐ.. ܥܡ̈ܘܢܝܐ ܘܢܦܬܚ ܫܢܝ̈ܢ ܫ̈ܬ. ܚܫܒܘܢ ܫܢ̈ܝܢ ܫܒܥ. ܠܒܕܘܢ", "ܫ̈ܢܝܢ ܬܡ̈ܢܐ. ܦ̈ܠܫܬܝܐ ܘܫܡܫܘܢ ܫܢ̈ܝܢ ܥܣܪ̈ܝܢ. ܥܝܠܝ ܫܢ̈ܝܢ ܐܪ̈ܒܥܝܢ. ܫܡܘܐܝܠ ܘܫܐܘܠ ܫܢ̈ܝܢ", "ܐܪ̈ܒܥܝܢ.", "ܡܢ ܗܪܟܐ ܡ̈ܠܟܐ ܕܡܢ ܫܒܛܐ ܕܝܗܘܕܐ.܀ ܕܘܝܕ ܐܪ̈ܒܥܝܢ ܫܢ̈ܝܢ. ܫܠܡܢ ܫܢ̈ܝܢ", "ܐܪ̈ܒܥܝܢ. ܪܚܡܒܥܡ .ܝܙ. ܫ̈ܢܝܢ. ܐܒܝܐ .ܓ. ܫܢ̈ܝܢ. ܝܗܘܫܦܛ .ܟܒ. ܫܢ̈ܝܢ. ܝܗܘܪܡ .ܚ. ܫ̈ܢܝܢ.", "ܐܚܙܝܐ ܚܕܐ. ܥܬܠܝܐ .ܙ. ܫ̈ܢܝܢ. ܝܘܐܫ .ܡ. ܫܢ̈ܝܢ. ܐܡܘܨܝܐ .ܟܛ. ܫ̈ܢܝܢ. ܥܙܪܝܐܼ .ܢܒ.", "ܫܢ̈ܝܢ. ܝܘܬܡ .ܝܘ. ܫ̈ܢܝܢ. ܐܚܙ .ܝܘ. ܫܢ̈ܝܢ. ܚܙܩܝܦܐ .ܟܛ. ܫܢ̈ܝܢ. ܡܢܫܐ .ܢܗ. ܫ̈ܢܝܢ. ܐܡܘܢ", "[.ܒ.] ܫ̈ܢܝܢ. ܝܘܫܝܐ .ܠܐ. ܫ̈ܢܝܢ. ܝܗܘܚܙ ܝܪ̈ܚܐ ܬܠܬܐ. ܝܘܐ[ܩܝܡ] .ܝܐ. ܫ̈ܢܝܢ. ܝܘܟܢܝܐ", "ܝܪ̈ܚܐ ܬܠ̈ܬܐ. ܨܕܘܩܝܐ .ܝܐ. ܫܢ̈ܝܢ.", "ܡܢ ܗܪܟܐ ܡ̈ܠܟܐ ܕܦܪ̈ܣܝܐ.܀ ܡܢ ܫܢܬ ܐܪܒܥ ܕܫܠܡܘܢ ܘܥܕܡܐ ܠܗܪܟܐܼ ܫܢ̈ܝܐ", "ܚܡܫܡܐܐ ܘܬܪܬܥܣܪ̈ܐ ܫ̈ܢܝܢ. ܟܘܪܫ .ܠܕ. ܫܢ̈ܝܢ. ܐܚܫـ[ـܝܪܫ] ܐܪܛܚܫܫܬ .ܡܐ. ܫܢ̈ܝܢ..", "ܐܚܫـ[ـܝܪܫ]", "ܕܘܪܝܘܫ .ܝܘ. ܫ̈ܢܝܢ. ܐܪܛܚܫܫܛ .ܡ. ܫ̈ܢܝܢ. ܫ̈ܢܝܢ. ܐܪܣܣ .ܕ. ܫܢ̈ܝܢ. ܕܘܪܝܫ", "ܫܬ ܫܢ̈ܝܢ.", "ܡܢ ܗܪܟܐ ܡ̈ܠܟܐ ܡܩ̈ܕܘܢܝܐ.܀ ܐܠܟܣܢܕܘܣ ܫ̈ܬ [ܫܢ̈ܝܢ]. ܦܛܠܡܝܘܣ .ܡ. ܫܢ̈ܝܢ.", "ܦܠܕܠܦܣ .ܠܚ. ܫ̈ܢܝܢ. ܐܘܪܓܛܣ .ܟܘ. ܫ̈ܢܝܢ. ܦܝܠܘܦܐܛܘܪ .ܝܙ. ܫ̈ܢܝܢ. ܐܦܝܦܢܘܣ .ܟܕ. ܫܢ̈ܝܢ.", "ܘܒܫܢܬ ܫܬܬܥܣܪ̈ܐ ܕܝܠܗܼ. ܫܠܼܡ ܐܠܦܐ ܕܚܡܫܐ.. ܦܝܠܡܛܘܪ .ܠܗ. ܫܢ̈ܝܢ. ܐܘܪܓܛܣ ܥܣܪ̈ܝܢ ܘܬܫܥ", "[ܫܢ̈ܝܢ]. ܣܘܛܝܘܪ .ܝܙ. ܫ̈ܢܝܢ. ܐܠܟܣܢܕܪܣ .ܝ. ܫ̈ܢܝܢ. ܦܛܠܡܐܘܣ .ܚ. ܫܢ̈ܝܢ. ܕܝܢܘܣܝܘܣ .ܠ.", "ܫܢܿܝܢ. ܩܠܘܦܛܪܐ .ܟܕ. ܫ̈ܢܝܢ.܀ ܫܠܼܡ ܕܦܛܠܡܐܘܣ ܕܡ̈ܠܟܐ ܕܪ̈ܘܡܝܐ ܡܢ ܗܪܟܐ.܀", "ܐܓܣܛܘܣ .ܡ. ܫܢ̈ܝܢ. ܟܠܗܝܢ ܫܢ̈ܘܗܝ .ܢܘ.. ܛܒܪܝܘܣ ܘܟܓ. ܫ̈ܢܝܢ. ܓܐܝܘܣ .ܕ. ܫܢ̈ܝܢ. ܩܠܘܕܝܘܣ", ".ܝܕ. ܫ̈ܢܝܢ. ܢܪܘܢ .ܝܓ. ܫܢ̈ܝܢ. ܐܣܦܣܝܢܘܣ .ܝ. ܫܢ̈ܝܢ. ܛܛܘܣ .ܒ. ܫ̈ܢܝܢ. ܕܘܡܛܝܢܘܣ .ܝܗ.", "ܫ̈ܢܝܢ. ܢܪܘܝܣ ܚܕܐ. ܛܪܝܢܘܣ .ܝ. ܫܗܢܝܢ. ܗܕܪܝܢܘܣ .ܟܐ. ܫ̈ܢܝܢ. ܐܢܛܘܢܝܢܘܣ .ܟܒ. ܫܢ̈ܝܢ.", "ܐܢܛܘܢܝܢܘܣ .ܝܘ. ܫ̈ܢܝܢ. ܩܘܡܝܕܘܣ .ܝܓ. ܫ̈ܢܝܢ. ܦܪܛܝܢܟܣ ܝܪ̈ܚܐ .ܘ. ܣܘܪܣ .ܝܚ. ܫ̈ܢܝܢ.", "ܐܢܛܘܢܝܢܘܣ ܫܒ̈ܥ. ܡܩܪܝܢܘܣ ܚܕܐ. ܐܢܛܘܢܝܢܘܣ ܐܪ̈ܒܥ. ܐܠܟܣܢܕܪܘܣ ܒܪ ܡܡܝ .ܝܓ. .ܗܢܐ ܟܪܣܛܝܢܐ", "ܗܼ،ܐ.. ܡܟܣܝܡܝܢܘܣ ܫ̈ܢܝܢ .ܓ. .ܓܪܕܝܢܘܣ .ܘ. .ܦܠܝܦܘܣ .ܙ. ܫ̈ܢܝܢ. ܘܗܢܐ ܟܪܣܛܝܢܐ ܗܘܼܐ..", "ܕܩܝܘܣ ܚܕܐ. ܓܠܘܣ ܬܪܗـܝܢ. ܘܠܪܝܢܘܣ .ܝܗ. ܫ̈ܢܝܢ. ܩܠܘܝܕܝܘܣ ܚܕܐ. ܐܘܪܠܝܢܘܣ ܫܬ. ܛܩܝܛܘܣ", "ܝܪ̈ܚܐ ܫ̈ܬܐ. ܦܪܘܒܣ ܫܬ. ܩܪܘܣ ܬܪ̈ܬܝܢ. ܕܘܩܠܛܝܢܘܣ ܥܣܪ̈ܝܢ. ܩܘܣܛܢܛܝܢܘܣ ܬܠܬܝܢ ܘܬܠܬ.", "ܩܘܣܛܢܛܝܣ ܒܪܗ .ܟܕ. ܝܘܠܝܢܣ .ܒ. . ܝܘܒܢܝܢܘܣ ܚܕܐ. ܘܠܝܣ .ܝܕ. ܫ̈ܝܢܝܢ. ܓܪܛܝܢܘܣ ܚܕܐ.", "ܬܐܘܕܘܣܝܘܣ ܪܒܐ .ܝܘ. ܫܢ̈ܝܢ. ܐܪܩܕܝܣ .ܟܛ.. ܬܐܘܕܘܣܝܘܣ ܙܥܘܪܐ .ܟܘ. ܫܢ̈ܝܢ. ܡܪܩܝܢܘܣ ܫܒ̈ܥ.", "ܠܐܘܢ .ܝܘ. ܫܢ̈ܝܢ. ܙܢܘܢ ܬܫܥܣܪ̈ܐ. ܐܢܣܛܘܣ ܥܣܪ̈ܝܢ ܘܫܒ̈ܥ. ܘܒܫܢܬ .ܝܘ. ܫܢܗܝܢ. ܙܢܘܢ", "ܬܫܥܣܪ̈ܐ. ܐܢܣܛܘܣ ܥܣܪ̈ܝܢ ܘܫܒ̈ܥ. ܘܒܫܢܬ .ܝܘ. ܕܐܢܣܛܘܣ ܫܠܼܡ ܐܠܦܐ ܕܫܬܐ.. ܝܘܣܛܘܣ ܬܡ̈ܢܐ.", "ܝܘܣܛܝܢܝܢܐ ܐܪ̈ܒܥܝܢ. ܝܘܣܛܝܢܐ ܚܕܥܣܪ̈ܐ. ܛܒܪܝܘܣ ܬܡ̈ܢܐ. ܡܘܪܝܩܝܘܣ. .ܟܒ. . ܦܘܡܐ ܬܡ̈ܢܐ.", "ܗܪܩܠܐ .ܠܐ. . ܩܘܣܛܢܛܝܢܐ ܚܕܐ ܩܘܣܛܢܛܝܢܐ .ܟܕ. ܫ̈ܢܝܢ. ܩܘܣܛܢܛܝܢܐ .ܝܘ. . ܝܘܣܛܝܢܝܢܐ", "ܥܣܪ̈. ܘܠܢܛܝܣ ܬܠܬ. ܛܒܪܝܘܣ ܫܒܥ. ܝܘܣܛܝܢܝܢܐ ܫܬ. ܦܝܠܝܦܝܩܘܣ .ܒ. . ܐܢܣܛܘܣ .ܒ. .", "ܬܐܘܕܘܣܝܘܣ ܚܕܐ. ܠܐܘܢ ܥܣܪ̈ܝܢ ܘܚܡ̈ܫ. ܩܘܣܛܢܛܝܢܐ ܒܪܗ ܬܠ̈ܬܝܢ ܘܚ̈ܡܫ ܫ̈ܢܝܢ. ܠܐܘܢ ܒܪܗ ܡܢ ܐܕܡ ܥܕܡܐ ܠܛܘܦܢܐ ܫܢ̈ܝܢ ܬܪ̈ܝܢ ܐܠܦܝܢ ܘ[ܡܬܝܢ ܘܐܪ̈ܒܥܝܢ ܘܬܪ̈ܬܝܢ.] ܘܡܢ", "ܛܘܦܢܐ ܥܕܡܐ ܠܐܒܪܗܡܼ. ܫ̈ܢܝܐ ܬܫܥܡܐܐ ܘܐܪ̈ܒܥܝܢ ܘܬܪ̈ܬܝܢ.", "[ܐܡܠܟ ܩܕܡܝܐ ܥܠ] ܟܠܗܿ ܐܣܝܐ ܠܒܪ ܡܢ ܗܢܕܘܼ. ܢܝܢܘܣ ܒܪ ܒܠܘܣ ܫܢ̈ܝܐ ܚܡ̈ܫܝܢ", "ܘܬܪ̈ܬܝܢ. ܘܒܫܢܬ ܐܪ̈ܒܥܝܢ ܘܬܠܬ ܐܬܝܠܕ ܐܒܪܗܡ. ܘܗܼܝ ܐܝܬܝܗܿ ܫܢܬܐ ܩܕܡܝܬܐ ܕܐܒܪܗܡ.܀܀ ܘܒܝܢܬ", "ܫܬ ܠܐܒܪܗܡܼ. ܒܢܼܐ ܚܢܘܣ ܠܢܝܢܘܐ: ܒܐܪܥܐ ܕܐܬܘܪ ܥܠ ܕܩܠܬ. ܘܥܠ ܫܡܗ ܩܼܪܗܿ ܢܝܢܘܐ.܀܀ ܫܢܬ", "ܫܒܥ ܠܐܒܪܗܡܼ. ܗܘܐ ܩܪܒܐ ܕܢܝܢܘܣ ܡܠܟܐ ܕܢܝܢܘܐ ܘܕܙܘܕܐܣܛܪܣ ܡܓܘܫܐ ܡܠܟܐ ܕܩܪ̈ܝܛܐ.܀܀ ܘܒܢܬ", "ܥܣܪ ܠܐܒܪܗܡܼ ܡܝܼܬ ܢܝܢܘܣ ܡܠܟܐ ܕܢܝܢܘܐ. ܘܐܡܠܟܬ ܫܡܝܪܡ ܐܢܬܬܗ ܚܠܦܘܗܝܼ ܐܪ̈ܒܥܝܢ ܘܬܪ̈ܬܝܢ", "ܫܢ̈ܝܢ. ܥܠ ܗܕܐܼ ܬܫ̈ܥܝܬܐ ܣܓܝ̈ܐܬܐ ܡܬܐܡܪ̈ܢ. ܐܚܕܬ ܕܝܢ ܠܐܣܝܐܼ. ܘܬܿܩܢܼܬ ܬܠ̈ܠܐ ܡܛܠ", "ܛܘܦܢܐ.܀܀ ܫܢܬ ܥܣܪܝܢ ܘܬܪ̈ܬܝܢ܆ ܒܢܬ ܫܡܝܪܡ ܠܒܒܝܠ.܀܀ ܫܢܬ ܐܪ̈ܒܥܝܢ ܘܚ̈ܡܫܼ. ܫܘܪܝܐ ܕܝܘܒܠܐ", "ܕܐܪ̈ܒܥܝܢ ܘܚܕܼ. ܐܝܟ ܡܢܝܢܐ ܕܥܒܪ̈ܝܐ. ܝܘܒܠܐ ܕܝܢ ܢܬܐܡܪ ܠܘܬܗܘܢ ܫܢ̈ܝܐ ܚ̈ܡܫܝܢ. ܐܝܟܢܐ", "ܕܢܗܠܟܘܢ ܡܢ ܐܕܡ ܥܕܡܐ ܠܗܕܐ ܫܢܬܐܿ ܐܝܟ ܡܠܬܗܘܢ ܫܢ̈ܝܐ ܬܪ̈ܝܢ ܐܠܦ̈ܝܢ. ܗܕܐ ܗܝ ܕܐܡܿܪܬ ܕܠܐ", "ܩܝܡܝܢ ܥܠ ܚܘܫܒܢܐ ܕܚܕ̈ܕܐܼ. ܟܕ ܚܕ ܡܙܥܪ ܘܐܚܪܢܐ ܡܘܪܒ.܀܀ ܫܢܬ ܚܡܫܝܢ ܘܬܪ̈ܬܝܢ ܠܐܒܪܗܡܼ.", "ܡܝܬܬ ܫܡܝܪܡ ܡܠܟܬܐ ܕܢܝܢܘܐ. ܘܐܡܠܟ ܢܝܢܣ ܒܪܗܿ ܒܬܪܗܿ ܫ̈ܢܝܐ ܬܠܬܝܢ ܘܬܡ̈ܢܐ.܀܀ ܫܢܬ ܫܒܥܝܢ", "ܘܚܡܫ ܫ̈ܢܝܢ ܠܐܒܪܗܡܼ. ܐܫܬܘܝ ܠܓܠܝܢܐ ܕܐܠܗܐ ܘܠܡܘܠܟܢܐ ܕܗܘܼܐ ܠܘܬܗ. ܘܐܦ ܗܼܝ ܐܝܬܝܗܿ ܫܢܬܐ", "ܩܕܡܝܬܐ ܕܡܘܠܟܢܐ. ܘܒܗܿ ܢܦܼܩ ܐܒܪܗܡܼ ܡܢ ܒܝܬ ܐܒܘܗܝ ܡܢ ܚܪܢܼ. ܘܥܒܼܪ ܦܪܬ ܘܣܪܐ ܐܢܬܬܗ.܀܀", "ܫܢܬ ܫܒܥܝܢ ܘܫܬܼ ܗܘܐ ܟܦܢܐ ܪܒܐܼ. ܘܢܚܼܬ ܐܒܪܗܡ ܠܡܨܪܝܢܼ ܗܼܘ ܘܣܪܐ ܐܢܬܬܗ.܀܀", "ܫܢܬ ܬܡ̈ܢܝܢ ܘܫܬܼ. ܐܬܝܠܕ ܠܐܒܪܗܡ ܡܢ ܗܓܪ ܐܝܫܡܥܐܝܠܼ ܐܒܘܗܘܢ ܕܛܝ̈ܝܐ.܀܀ ܫܢܬ ܬܫ̈ܥܝܢܼ ܡܝܬ", "ܢܝܢܘܣ ܡܠܟܐ ܕܢܝܢܘܐ. ܘܐܡܠܼܢܟ ܚܦܠܘܗܝ ܐܪܝܘܣ ܫܢܝ̈ܐ ܬ̈ܠܬܝܢ.܀܀ ܫܢܬ ܡܐܐ ܠܐܒܪܗܡܼ. ܐܬܝܠܕ", "ܐܝܣܚܩ.܀܀ ܫܢܬ ܡܐܐ ܘܚܕܐ ܠܐܒܪܗܡ ܪܝܫܐ ܕܢ̈ܒܝܐܼ. ܡܠܬܐ ܕܐܠܗܐ ܐܬܚܼܙܝܬ ܒܐܣܟܝܡܐ ܕܒܪܢܫܐܼ.", "ܘܥܠ ܩܪܝܬܐ ܕܥܡ̈ܡܐ ܒܕܩܬ. ܐܝܕܐ ܕܒܙܒܢ ܠܡܬܐ ܕܡܫܝܚܐ ܠܫܘܠܡܐ ܐܝܿܬܝܬܼ. ܒܝܕ ܣܒܪܬܐ ܕܝܘܠܦܢܐ", "ܕܠܘܬ ܟܠܗܘܢ ܥܡ̈ܡܐ.܀܀ ܫܢܬ ܡܐܐ ܘܥܣܪ̈ܝܢ ܠܐܒܪܗܡܼ. ܡܝܬ ܐܪܝܘܣ ܡܿܠܟܐ ܕܢܝܢܘܐ. ܘܐܡܠܟ", "ܚܠܦܘܗܝ ܐܪܐܠܝܘܣ ܫܢ̈ܝܢ ܐܪ̈ܒܥܝܢ܀ ܫܢܬ ܡܐܐ ܘܐܪ̈ܒܥܝܢ ܠܐܒܪܗܡܼ. ܘܠܐܝܣܚܩ ܫܢܬ ܐܪ̈ܒܥܝܢ܆", "ܢܣܼܒܗܿ ܠܪܦܩܐ.܀܀ ܘܬܒܫܢܬ ܡܐܐ ܘܫܬܝܢ܆ ܐܬܝܠܕ ܠܐܝܣܚܩ ܡܢ ܪܦܩܐ܆ ܬܪ̈ܝܢ ܒܢ̈ܝܐ ܬܡ̈ܐ܇ ܩܕܡܝܐܼ", "ܥܣܘ ܕܗܘܼ ܐܕܘܡ. ܕܢܡܗ [ܐܕ̈ܘܡـ]ـܝܐ ܐܫܬܡܗܘ. ܘܕܬܪ̈ܝܢ ܝܥܩܘܒ. ܕܡܢܗ ܐܝܣܪ̈ܐܝܠܝܐܼ ܕܗܼܢܘܢ", "[ܝܗ]ܘܕ̈ܝܐ.܀ ܒܗܢܐ ܕܝܢ ܙܒܢܐ ܡܬܝܕܥ ܡܠܟܙܕܝܩ ܡܠܟܐ ܕܫܠܝܡܼ. [ܗܿܘ ܕܐܝـ]ـܬܘܗܝ ܟܘܡܪܐ ܕܐܠܗܐ", "ܡܪܝܡܐ.܀܀ ܫܢܬ ܡܐܐ ܘܫܬܝܢ܆ [ܡܝܬ ܐܪܐܠܝܘܣ ܡܠܟܐ] ܕܐܬܘܪ. ܘܐܡܠܟ ܚܠܦܘܗܝ ܐܚܫܝܪܫ ܫܢ̈ܝܐ", "ܬܠ̈ܬܝܢ.܀ ܒܗܢܐ ܕܝܢ ܙܒܢܐ ܥܒܕ ܨܠܡܐ ܐ̈ܓܝܦܛܝܐ ܠܐܝܘܼ ܘܝܓܕ ܠܗܿ. ܘܐܦ ܠܗ ܠܢܗܪܐ ܐܝܘ ܟܢܝܘ", "ܥܠ ܫܡܗܿ.. ܬܘܒ ܡܬܝܕܥ ܒܗܢܐ ܙܒܢܐ ܩܣܛܘܪ ܡܟܬܒܢܐ ܥܕܥܠ ܙܒ̈ܢܐ.܀܀ ܫܢܬ ܡܐܐ ܘܫܒܥܝܢ ܘܚܡܫܼ.", "ܕܗܼܝ ܐܝܬܝܗܿ ܫܢܬ ܡܐܐ ܕܡܘܠܟܢܐܼ ܢܦܼܩ [ܐܒܪܗܡ ܡܢ ܥܠܡܐ] ܗܢܐ. ܟܕ ܗܼܘ ܒܪ ܫܒ̈ܥܝܢ ܘܡ̈ܐܐ", "ܘܚܡܫ ܫܢ̈ܝܢ.܀܀ ܫܢܬ ܡܐܐ ܘܫܒܥܝܢ ܘܫܬܼ. ܐܬܒܢܼܝܬ ܐܢܛܚܘܟܝܐ ܥܠ ܓܒ ܐܘܪܢܛܐ ܢܗܪܐܼ. ܡܢ [ܩܣܘܣ] ܘܒܠܘܣ ܒ̈ܢܝ ܐܝܢܝܟܘܣ. ܗܢܘ ܒܢܝܢܐ ܩܕܡܝܐ ܕܝܠܗܿ ܕܡܕܝܢܬܐ.܀܀ ܫܢܬ", "ܡ̈ܐܐ ܘܬܫ̈ܥܝܢ܆ ܡܝܬ ܡܠܟܐ ܕܐܬܘܪ. ܘܐܡܠܟ ܚܠܦܘܗܝ ܐܪܡܐܡܝܬܪܘܣܼ ܫ̈ܢܝܐ ܬܠ̈ܬܝܢ ܘܬܡ̈ܢܐ.܀ ܬܘܒ", "ܒܗܢܐ ܙܒܢܐ ܐܩܝܡܼܘ ܨܠܡܐ ܐܓܝ̈ܦܛܝܐ ܠܐܦܝܣ ܘܣܓܕܘ ܠܗ. ܘܐܠܗܐ ܣܪܦܝܣ ܫܡܗܘܗܝ.܀܀ ܫܢܬ ܡܬܝܢ", "ܘܥܣܪ̈ܝܢ ܘܬܡ̈ܢܐܼ. ܡܝܬ ܡܠܟܐ ܕܐܬܘܪ. ܘܐܡܠܟ ܥܠ ܕܘܟܬܗܼ ܒܐܠܟܘܣܿ. ܫ̈ܢܝܢ ܬܠܬܝܢ ܘܚܡܫ.܀", "ܒܗܢܐ ܕܝܢ ܙܒܢܐ ܡܬܝܕܥܝܢ ܗܘܼܘ ܦܐܪܘܢܘܣ ܒܪ ܐܝܢܟܘܣ. ܘܢܝܘܒܐ ܗܘܼ ܩܕܡܝܐ ܣܝ̈ܡܝ ܢܡ̈ܘܣܐ ܘܒܝܬ", "ܕܝ̈ܢܐ. ܟܕ ܠܗܠܝܢ ܙܒ̈ܢܐܿ ܐܝܟ ܡܢ ܕܣܓܝ ܩ̈ܫܝܫܢ ܡܬܕܟܪ ܦܠܛܘܢ ܟܕ ܐܿܡܪ ܗܟܢܐ: ܒܡܐܡܪܐ ܗܿܘ", "ܕܡܬܩܪܐ ܛܝܡܐܘܣ. ܘܒܙܒܢ ܟܕ ܐܬܚܫܒ ܕܢܬܐ ܐܢܘܢ ܠܡ̈ܠܐ ܕܥܠ ܐܢ̈ܫܐ ܥܬ ܝܩ̈ܐܼ ܗܿܢܘܢ ܕܒܗܕܐ", "ܦܘܠܘܛܝܐ ܗܘܼܘ ܥܬܝ̈ܩܐ. ܐܡܚܪ ܕܢܐܡܪ ܥܠ ܦܐܪܘܢܘܣ ܗܿܘ ܕܐܬܐܡܪ ܩܕܡܝܐܼ. ܘܥܠ ܢܝܘܒܐܼ. ܘܥܠ", "ܗܿܢܘܢ ܕܡܢ ܒܬܪ ܛܘܦܢܐ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܚܕܐܼ. ܥܒܕ ܩܪܒܐ ܛܠ̈ܟܢܣ ܘܩܪ̈ܘܐܛܣܼ ܥܡ", "ܦܐܪܘܢܘܣ ܘܦܐܪܘܣܝܣ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܫ̈ܬܼ. ܐܬܒܢܝܬ ܐܬܢܣ ܡܕܝܢܬܐܼ ܘܐܠܘܣܝܢܐ ܡܢ", "ܐܘܓܘܓܘܣ.܀܀ ܫܢܬ ܡ̈ܬܝܢ ܘܬܠ̈ܬܝܢ ܘܫܒܥܼ. ܢܚܼܬ ܝܥܩܘܒ ܠܒܝܬ ܢܗܪ̈ܝܢ܆ ܘܦܠܼܚ ܥܡ ܠܒܢܼ", "ܐܪ̈ܒܥܣܪܐ ܫ̈ܝܢ.܀܀ ܫܢܬ ܡ̈ܬܝܢ ܘܐܪ̈ܒܥܝܢ ܘܫ̈ܬܼ. ܐܬܝܠܕ ܪܘܒܝܠ ܒܘܟܪܗ ܕܝܥܩܘܒ.܀܀ ܫܢܬ ܡ̈ܬܝܢ", "ܘܐܪ̈ܒܥܝܢ ܘܫ̈ܒܥܼ. ܐܘܠܕ ܝܥܩܘܒ ܠܫܡܥܘܢ ܘܠܠܘܝܼ ܒـ[ـܚܕܐ] ܟܪܣܐ.܀܀ ܫܢܬ ܡ̈ܬܝܢ ܘܐܪ̈ܒܥܝܢ", "ܘܬܡ̈ܢܐܼ. ܐܘܠܕ ܝܥܩܘܒ ܠܝܗܘܕܐܼ. ܕܡܢܗ ܝܗ̈ܘܕܝܐ ܐܫܬܡܗܘ.܀܀ ܫܢܬ ܡ̈ܬܝܢ ܘܚܡܫܝܢ ܘܬܪ̈ܬܝܢ܆", "ܐܘܠܕ ܝܥܩܘܒ ܠܝܘܣܦ.. ܘܒܫܢܬܐ ܩܕܡܝܬܐ ܕܝܘܣܦܼ. ܐܝܬܘܗܝ ܝܥܩܘܒ ܒܪ ܬܫ̈ܥܝܢ", "ܘܬܪ̈ܬܝܢ ܫ̈ܢܝܢ. ܘܕܡܘܠܟܢܐ ܡ̈ܐܐ ܘܫܒ̈ܥܝܢ ܘܬܡ̈ܢܐܢ ܫ̈ܢܝܢ.܀܀ ܫܢܬ ܡܬܝܢ ܘܚܡܫܝܢ ܘܫܬܼ.", "ܐܬܒܢܝܬ ܡܣܢܐ.܀܀ ܫܢܬ ܡܬܝܢ ܘܚܡܫܝܢ ܘܬܡܢܐܼ. ܗܘܼܐ ܛܘܦܢܐ ܗܿܘ ܒܝ̈ܘܡܝ ܐܘܓܘܓܘܣ.܀܀ ܫܢܬ ܡܬܝܢ", "ܘܫ̈ܬܝܢ ܘܬܪ̈ܬܝܢ܆ ܡܝܬ ܡܠܟܐ ܕܐܬܘܪ. ܘܐܡܠܟ ܚܠܦܘܝ ܒܐܠܐܘܣܼ ܫܢ̈ܝܢ ܚ̈ܡܫܝܢ ܘܬܪ̈ܬܝܢ.܀܀ ܫܢܬ", "ܡܬܝܢ ܘܫ̈ܬܝܢ ܘܬܡ̈ܢܐܼ. ܐܙܕܒܢ ܝܘܣܦ ܡܢ ܐ̈ܚܘܗܝܼ ܘܢܚܼܬ ܠܡܨܪܝܢ.܀܀ ܫܢܬ ܡ̈ܬܝܢ ܘܫ̈ܒܥܝܢ", "ܘܫ̈ܬܼ. ܐܬܒܢܼܝܬ ܡܡܦܝܣ ܒܐܓܝܦܛܘܣܼ. ܡܢ ܐܦܝܣܼ ܡܠܟܐ ܕܐܪ̈ܓܝܐ.܀܀ ܫܢܬ ܡ̈ܬܝܢ ܘܫܒܥܝܢ", "ܘܬܫ̈ܥܼ. ܐܡܠܟ ܥܠ ܐܓܝܦܛܘܣ ܐܦܘܦܝܣ. ܗܢܐ ܚܼܙܐ ܚ̈ܠܡܐ ܕܦܫܼܪ ܝܘܣܦ. ܘܗܢܐ ܐܡܠܟܗ ܠܝܘܣܦ", "ܥܡܗ.܀܀ ܫܢܬ ܡ̈ܬܝܢ ܘܬܡ̈ܢܝܢ ܘܬܪ̈ܬܝܢ܆ ܚܼܙܐ ܐܦܘܦܝܣ ܚ̈ܠܡܐܼ ܕܗܼܘ ܦܪܥܘܢ܀ ܘܒܗܿ ܒܫܢܬܐܼ", "ܐܫܬܠܛ ܝܘܣܦ ܥܠ ܡܨܪܝܢ܆ ܘܗܼܝ ܐܝܬܝܗܿ ܫܢܬܐ ܩܕܡܝܬܐ ܕܣܒܥܐ.܀܀ ܫܢܬ ܡ̈ܬܝܢ ܘܬܡ̈ܢܝܢ ܘܫ̈ܬܼ.", "ܢܦܼܩ ܐܝܣܚܩ ܡܢ ܥܠܡܐ ܗܢܐ. ܟܕ ܗܼܘ ܒܪ ܡ̈ܐܐ ܘܬܡ̈ܢܝܢ ܘܚ̈ܡܫ ܫܢܝ̈ܢ.܀܀ ܫܢܬ ܡ̈ܬܝܢ ܘܬܡ̈ܢܝܢ", "ܘܬ̈ܫܥ ܫܢ̈ܝܢ܆ ܫܪܝ ܟܦܢܐ ܪܒܐ ܠܡܗܘܐ ܥܠ ܟܠܗܿ ܐܪܥܐܿ. ܗܿܘ ܕܒܗ ܝܘܣܦܐ ܐܬܢܨܚ.܀ ܫܢܬ ܡ̈ܬܝܢ", "ܘܬܫ̈ܥܝܢ܆ ܥܠ ܝܥܩܘܒ ܠܡܨܪܝܢ. ܒܫܢܬܐ ܕܡ̈ܬܝܢ ܘܫܬܬܥܣܪ̈ܐ ܕܡܘܠܟܢܐ.܀܀ ܫܢܬܐ ܡܬܝܢ ܘܬܫܥܝܢ", "ܘܬܠܬܼ. ܡܝܬ ܐܦܘܦܝܣ ܡܠܟܐ ܕܡܨܪܝܢ ܗܿܘ ܕܐܡܠܟܗ ܠܝܘܣܦ. ܘܐܡܠܟ ܐܡܘܣܝܣ ܚܠܦܘܗܝ ܥܣܪ̈ܝܢ ܘܚ̈ܡܫ", "ܫ̈ܢܝܢ.܀܀ ܫܢܬ ܡܬܝܢ ܘܬܫܥܝܢ ܘܬܫܥܼ. ܐܬܒܢܝܬ ܣܦܪܛܐ. ܡܢ ܣܦܪܛܘܣ ܒܪ ܦܐܪܘܢܘܣ.܀܀ ܫܢܬ", "ܬܠܬܡܐܐܐ ܘܚܡܫܼ. ܢܦܼܩ [ܝܥܩܘܒ ܡܢ ܥܠـ]ـܡܐ ܗܢܐܼ ܟܕ ܗܼܘ ܒܪ ܡ̈ܐܐ ܘܐܪ̈ܒܥܝܢ ܘܫ̈ܒܥ ܫܢ̈ܝܢ.", "ܟܕ ܡܬܢܒܐ ܥܠ ܡܫܝܚܐ ܘܥܠ ܩܪܝܬܐ ܕܥܡ̈ܡܐ ܕܒܐܝܕܗ.܀܀ ܫܢܬ ܬܠܬ ܡ̈ܐܐ ܘܫܒܥܣܪ̈ܐܼ. ܡܝܬ ܡܠܟܐ", "ܕܡܨܪܝܢ. ܘܐܡܠܟ ܟܒܪܘܢ܆ ܫܢ̈ܝܐ ܬܠܬܥܣܪ̈ܐ ܥܡ ܝܘܣܦ.܀܀ ܘܒܫܢܬܬܠܬܡ̈ܐܐ ܘܬܠ̈ܬܝܢ", "ܘܚܕܐܼ. ܡܝܬ ܟܒܪܘܢ. ܘܐܡܠܟ ܐܡܢܘܦܝܣܼ ܥܣܪ̈ܝܢ ܘܚܕܐ.. ܒܗܢܐ ܕܝܢ ܙܒܢܐ ܡܬܝܕܥ ܦܪܡܬܘܣ. ܗܿܘ", "ܕܡܬܐܡܪ ܒܬܫܥܝܬܐ ܕܓܒܼܠ ܠܐܢ̈ܐ. ܡܛܠ ܓܝܪ ܕܚܟܝܡܐ ܗܘܐܼ. ܠܡܪܕܘܬܐ ܡܫܚܠܦ ܗܘܐ ܠܗܘܢ ܡܢ", "ܗܕܝܘܛܘܬܐ. ܘܥܠ ܗܿܝ ܩܪܘܗܝ ܕܓܒܿܠ ܠܐܢ̈ܫܐ.܀܀ ܫܢܬ ܬܠܬܡܐܐ ܘ.ܢܢ. ܘܬܪ̈ܬܝܢ܆ ܡܝܬ ܡܠܟܐ", "ܕܡܨܪܝܢ. ܘܐܡܠܟ ܐܚܪܢܐ ܥܡ ܝܘܣܦ ܡܐܦܪܣܼ ܫܢ̈ܝܐ ܬܪܬܥܣܪ̈ܐ.܀܀ ܫܢܬ ܬܠܬܡܐܐ ܘܫܬܝܢ ܘܚܕܐ", "ܠܒܪܗܡܼ. ܢܦܼܩ ܝܘܣܦ ܡܢ ܥܠܡܐ ܗܢܐܿ. ܟܕ ܗܼܘ ܒܪ ܡܐܐ ܘܥܣܪ ܫ̈ܢܝܢ. ܐܡܟܠ ܕܝܢ ܡܢܗܝܢ ܬܡ̈ܢܝܢ", "ܫ̈ܢܝܢ. ܘܐܦ ܗܕܐ ܫܢܬܐ ܐܝܬܝܗܿ ܕܡܘܠܟܢܐܼ. ܕܡـܗܝܢ ܘܬܡܢܝܢ ܘܫ̈ܬ. ܕܡܢܗܿ ܫܪ̈ܝ ܫ̈ܢܝܐ", "ܕܫܘܥܒܕܐ ܕܒ̈ܢܝ ܐܝܣܪܐܝܠ.܀܀ ܫܢܬ ܬܠ̈ܬܡܐܐ ܘܫ̈ܬܝܢ ܘܐܪ̈ܒܥܼ. ܡܝܬ ܡܐܦܪܣ ܪܚܡܗ ܕܝܘܣܦ. ܘܐܡܠܟ", "ܥܠ ܡܨܪܝܢ ܚܠܦܘܗܝܼ ܡܝܣܦܪܡܘܬܘܣܝܣ ܒܥܠܕܒܒܐ ܕܝܗ̈ܘܕܝܐܼ ܥܣܪ̈ܝܢ ܘܫܬ ܫܢ̈ܝܢ.܀܀ ܫܢܬ ܬܠܬܡܐܐ", "ܘܬܫܥܝܢ܆ ܡܝܬ ܗܢܐ. ܘܐܡܠܟ ܛܘܬܡܘܣܝܣ ܫ̈ܢܝܐ ܬܫ̈ܥ.܀܀ ܫܢܬ ܬܠܬܡܐܐ ܘܬܫܥܝܢ ܘܫܬܼ. ܡܬܝܕܥ", "ܣܘܪܘܣ ܡܠܟܐ ܕܣܘܪܝܐܿ. ܗܿܘ ܕܥܠ ܫܡܗ ܣܘܪܝܐ ܐܬܟܼܢܝܬ.܀܀ ܫܢܬ ܐܪ̈ܒܥܡܐܐܼ. ܡܝܬ ܡܠܟܐ ܕܡܨܪܝܢ.", "ܘܐܡܠܟ ܚܠܦܘܝ ܐܡܢܘܬܝܣܼ ܫܢ̈ܝܐ ܬܠ̈ܬܝܢ ܘܚܕܐ.. ܒܗܢܐ ܕܝܢ ܙܒܢܐ ܓܠܝܘ ܟܘ̈ܫܝܐ ܡܢ ܗܢܕܘ ܢܗܪܐ", "ܘܠܘܬ ܡܨܪܝܢ ܥܡܪܘ. ܒܗܢܐ ܕܝܢ ܬܘܒ ܙܒܢܐܼ ܟܕ ܗܼܘܘ ܡ̈ܠܟܐ ܣܓܝ̈ܐܐ ܥܠ ܡܨܪܝܢ܆ ܐܡܠܟ ܦܠܡܢܬܘܝܣ", "ܒܐܬܪܐ ܗܿܘ ܕܗܠܝܘܦܠܝܣ. ܘܐܝܬܘܗܝ ܗܘܐ ܒܥܠܕܒܒܐ ܕܝܗ̈ܘܕܝܐ. ܗܘܬ ܠܗ ܕܝܢ ܒܪܬܐ ܘܫܡܗܼܿ. ܡܪܝ.", "ܘܝܗܒܗܿ ܠܟܢܦܪܐ ܡܠܟܐ ܕܡܡܦܣ. ܐܝܬܝܗܿ ܕܝܢ ܗܕܐ ܪܥܘܣܐ ܗܿܝ ܕܫܩܼܠܬ ܠܡܘܫܐ ܒܒ̈ܢܝܐ. ܡܢ ܒܬܪ", "ܕܐܬܓܒܪ ܡܘܫܐܼ. ܒܢܼܐ ܠܗܪܡܘܦܠܣ. ܘܐܩܪܒ ܥܡ ܟܘܫ̈ܝܐ ܫܢ̈ܝܐ ܥܣܪ̈. ܘܡܛܠ ܕܡܢ", "ܒܬܪ ܡܘܬܗܿ ܕܡܪܝ ܗܿܝ ܕܫܩܼܠܬ ܠܡܘܫܐܼ ܟܢܦܪܐ ܒܥܠܗܿ ܢܟܝܠܐܝܬ ܐܝܬܘܗܝ ܠܘܩܒܠ ܡܘܫܐܼ ܘܨܿܒܐ", "ܗܘܐ ܠܡܩܛܠܗ. ܐܬܩܒܪܬ ܕܝܢ ܗܼܝ ܡܪܝ ܒܐܓܦܛܣ. ܘܡܢܗܿ ܐܬܩܪܝܬ ܡܪܘܐ ܡܕܝܢܬܐ. ܗܿܘ ܕܝܢ ܡܘܫܐ ܟܕ", "ܐܪܓܫ ܒܢܟܠܐ ܕܟܢܦܪܐܼ. ܩܛܠܗ ܠܟܢܥܢܬܘܣܼ. ܗܿܘ ܕܠܚܡ ܗܘܐ ܠܡܩܛܠܗ. ܘܥܼܪܩ ܗܘܐ ܠܗ ܗܼܘ ܠܐܪܒܝܐ", "ܠܘܬ ܪܥܘܐܝܠܼ ܘܫܩܼܠ ܒܪܬܗ ܐܢܬܬܐ܇ ܐܝܟ ܕܐܟܬܒ ܐܪܛܡܢܘܣ.܀܀ ܫܢܬ ܐܪ̈ܒܥ ܡܐܐ ܘܥܣܪ̈ܝܢ", "ܘܐܪ̈ܒܥܼ. ܐܘܠܕ ܥܡܪܡ ܠܡܘܫܐ. ܟܕ ܗܼܘ ܒܪ ܫܒ̈ܥܝܢ ܫܢ̈ܝܢ.. ܗܕܐܗܼܝ ܫܢܬܐ ܕܫܘܥܒܕܐ ܫܝܐ ܕܒ̈ܢܝ", "ܐܝܣܪܐܝܠ.܀܀ ܫܢܬ ܐܪ̈ܒܥܡܐܐ ܘܥܣܪܢ ܘܚܡܫܼ. ܐܬܒܢܝܬ ܐܦܝܕܘܪܘܣ ܡܕܝܢܬܐ.܀܀ ܫܢܬ ܐܪ̈ܒܥܡܐܐ", "ܘܬܠܬܝܢ܆ ܡܝܬ ܡܠܟܐ ܕܡܨܪܝܢ. ܘܐܡܠܟ ܚܠܦܘܗܝ ܐܘܪܘܣ ܫܢ̈ܝܐ ܬܠ̈ܬܝܢ ܘܬܡܢ̈ܐ.܀܀ ܫܢܬ ܐܪ̈ܒܥܡܐܐ", "ܘܚ̈ܡܫܝܢܼ ܒܢܼܐ ܟܣܢܬܘܣ ܡܕܝܢܬܐܼ. ܠܛܪܝܦܘ ܠܣܒܘܣ.. ܒܗܢܐ ܕܝܢ ܙܒܢܐ ܡܬܝܕܥܼ. ܗܪܩܠܐ ܩܕܡܝܐܼ", "ܘܩܩܪܘܦܣ.܀܀ ܫܢܬ ܐܪ̈ܒܥܡܐܐ ܘܫ̈ܬܝܢ ܘܫ̈ܬܼ. ܫܒܼܩ ܡܘܫܐ ܠܡܨܪܝܢܼ ܘܫܢܝ ܠܘܬ ܪܥܘܐܝܠ.܀܀ ܫܢܬ", "ܐܪ̈ܒܥܡܐܐ ܘܫ̈ܬܝܢ ܘܬܡܢܐܼ. ܡܝܬ ܡܠܟܐ ܕܡܨܪܝܢ. ܘܐܡܠܼܟܬ ܐܟܢܟܪܝܣ ܒܪܬ ܐܘܪܘܣܼ ܫܢ̈ܝܐ", "ܬܪ̈ܬܥܣܪܐ.܀܀ ܫܢܬ ܐܪ̈ܒܥܡܐܐ ܘܫܒܥܝܢ ܘܚ̈ܡܫܼ. ܣܠܩܘ ܟܠܕ̈ܝܐ ܕܢܩܪܒܘܢ ܥܡ ܦܘ̈ܢܝܩܝܐ.܀܀ ܫܢܬ", "ܐܪ̈ܥܒܡܐܐ ܘܬܡ̈ܢܝܢ܆ ܡܝܬܬ ܡܠܟܬܐ ܕܡـ[ـܨܪܝܢ. ܘܐܡܠܟ] ܐܚܘܗܿ ܐܬܘܪܝܘܣܼ ܫܢ̈ܝܐ ܬܫܥ.܀܀ ܫܢܬ", "ܐܪ̈ܒܥܡܐܐ ܘ[ܬܡ̈ܢܝܢ] ܘ . . . ܐܬܢܘܣ ܡܕܝܢܬܐ ܐܬܒܼܢܝܬ ܡܢ ܕܘܐܕܘܣ.܀܀ ܫܢܬ ܐܪ̈ܒܥܡܐܐ ܘܬܡܢܝܢ", "ܘܬܠܬܼ. ܗܘܼܐ ܛܘܦܢܐ ܕܒܬܣܠܝܐ ܕܒܝ̈ܘܡܝ ܦܐܐܬܘܢ.܀܀ ܫܢܬ ܐܪ̈ܒܥܡܐܐ ܘܬܡܢܝܢ ܘܬܡ̈ܢܐܼ. ܚܘ̈ܒܠܐ ܣ̈ܓܝܐܐ ܗܼܘܘ ܒܐܬܘܦܝܐܼ ܐܝܟ ܕܡܟܬܒ ܦܠܛܘܢ.܀܀ܫܢܬ ܐܪ̈ܒܥܡܐܐ ܘܫܬܥܝܢ܆", "ܡܝܬ ܡܠܟܐ ܕܡܨܪܝܢ ܘܐܡܼܠܟ ܟܢܟܪܝܣ ܫܢ̈ܝܐ .ܝܘ. .. ܗܢܐ ܐܝܬܘܗܝ ܗܘܐ ܗܿܘ ܕܥܒܼܕ ܕܪܐ ܥܡ", "ܡܘܫܐܿ. ܥܡ ܝܢܝܣ ܘܝܒܘܣ ܚܪ̈ܫܐ. ܥܠ ܗܢܐ ܐܡܼܪ ܡܘܫܐ ܕܛܒܥ ܠܦܪܥܘܢ ܘܚܝܠܗ ܒܝܡܐ ܕܣܘܦ.܀܀ ܫܢܬ", "ܐܪ̈ܒܥܡܐܐ ܘܬܫ̈ܥܝܢ ܘܫܬܼ. ܩܘܪܢܬܘܣ ܡܕܝܢܬܐ ܐܬܒܢܝܬ.܀܀ ܫܢܬ ܚܡ̈ܫ ܡܐܐ ܘܚܕܐܼ. ܐܬܓܠܼܝ ܐܠܗܐ", "ܥܠ ܡܘܫܐ ܒܛܪ ܣܝܢܝ. ܘܐܫܬܕܪ ܠܡܨܪܝܢ܆ ܘܐܩܪܒ ܥܡ ܦܪܥܘܢ ܚ̈ܡܫ ܫܢ̈ܝ ܐܝܟܢܐ ܕܟܠ ܫܢܬܐܼ ܬܪ̈ܬܝܢ", "ܐܬܘ̈ܬܐ ܢܥܼܒܕ.܀܀ [] ܘܚ̈ܡܫܡܐܐ ܘܬܪ̈ܬܝܢ܆ ܗܝܟܠܐ ܕܒܕܠܝܣ ܕܐܦܠܘܢܼ ܐܬܬܩܢ ܡܢ ܐܪܝܣܘܟܬܘܢ.܀", "ܫܢܬ ܚ̈ܡܫܡܐܐ ܘܫܬܼ. ܢܦܼܩ ܥܡܐ ܡܢ ܡܨܪܝܢ. ܡܘܫܐ ܕܝܢ ܟܕ ܗܘܼܐ ܒܪ ܬܡܢܝܢ ܫܢ̈ܝܢ܆ ܐܫܬܿܠܛ ܥܠ", "ܡܦܩܬܐ ܕܒ̈ܢܝ ܐܝܣܪܐܝܠ ܡܢ ܡܨܪܝܢ. ܘܗܘܼܐ ܥܡܗܘܢ ܒܡܕܒܪܐ ܟܕ ܣܐܡ ܠܗܘܢ ܢ̈ܡܘܣܐܼ ܐܪ̈ܒܥܝܢ", "ܫ̈ܢܝܢ.܀ ܒܗܢܐ ܕܝܢ ܙܒܢܐ ܗܪܩܠܝܣܼ ܕܡܬܩܪܐ ܗܘܐ ܕܝܢܘܣܝܘܣ ܡܬܝܕܥ. ܘܫܟܚܬܐ ܕܟܪܡܐ ܒܐܝܕ̈ܘܗܝ", "ܗܘܼܬ.܀܀ ܫܢܬ ܚ̈ܡܫܡܐܐ ܘܥܣܪ̈܆ ܐܪܝܘܣ ܦܓܘܣ ܒܝܬ ܕܝܢܼܐ ܐܬܬܼܩܢ.܀܀ ܫܢܬ ܚ̈ܡܫܡܐܐ ܘܚܕܥܣܪ̈ܐܼ.", "ܩܒܠ ܐܗܪܘܢ ܪܒܘܬ ܟܗܢܘܬܐ. ܗܢܐ ܗܼܘܐ ܟܗܢܐ ܩܕܡܝܐ.܀܀ ܫܢܬ ܚܡܫܡܐܐ ܘܐܪܒܥܣܪ̈ܐܼ. ܐܬܒܢܝܬ", "ܩܪܝܛܐ. ܘܐܡܠܟ ܒܗܿ ܐܦܛܪܘܣ ܗܿܘ ܕܗܼܘ ܒܢܼܗܿ.܀܀ ܫܢܬ ܚ̈ܡܫܡܐܐ ܘܥܣܪܝܢ ܘܫܬܼ. ܗܝܟܠܐ ܕܒܕܠܘܣ", "ܐܬܬܩܢ ܡܢ ܐܪܝܣܘܟܬܘܢ ܒܪ ܩܩܪܦܝܣ.܀܀ ܫܢܬ ܚ̈ܡܫܡܐܐ ܘܥܣܪܝܢ ܘܬܡܢܐܼ. ܐܦܐܦܘܣ ܒܪ ܐܝܘ ܘܙܘܣ", "ܠܡܡܦܝܣ ܒܢܼܐ. ܟܕ ܐܡܼܠܟ ܥܠ ܐܓܝܦܛܘܣ ܕܬܪ̈ܬܝܢ.܀܀ ܫܢܬ ܚ̈ܡܫܡܐܐ ܘܬܠ̈ܬܝܢ܆ ܠܩܕܡܘܢ ܐܬܒܢܝܬ", "ܡܢ ܠܩܕܡܘܢ ܒܪ ܣܡܝܐ.܀܀ ܫܢܬ ܚܡ̈ܫܡܐܐ ܘܐܪ̈ܒܥܝܢ܆ ܕܪܕܢܘܣ ܒܢܼܐ ܠܕܪܕܢܝܐ.. ܒܗܢܐ ܕܝܢ ܙܒܢܐ", "ܐܡܠܟ ܥܠ ܐܓܝܦܛܘܣܼ ܐܓܝܦܛܘܣ ܕܡܢܗ ܐܓܝܦܛܘܣ ܐܬܟܢܝܬ ܐܪܥܐ ܗܿܝ.܀܀ ܫܢܬ", "ܚܡ̈ܫܡܐܐ ܘܐܪ̈ܒܥܝܢ ܘܚܡܫܼ. ܢܦܼܩ ܐܗܪܘܢ ܪܝܫ ܟܗ̈ܢܐ ܡܢ ܥܠܡܐ ܗܢܐܼ. ܘܐܬܬܣܝܡ ܒܗܘܪ ܛܘܪܐ.", "ܘܩܒܠ ܪܝܫ ܟܗܢܘܬܗ ܐܠܝܥܙܪ ܒܪܗ.܀܀ ܫܢܬ ܚܡ̈ܫ ܡܐܐ ܘܐܪ̈ܒܥܝܢ ܘܫ̈ܬܼ. ܡܝܬ ܐܦ ܡܘܫܐܼ. ܘܐܬܣܝܡ", "ܒܛܘܪܐ ܕ[ܗܘܪ.] ܘܩܒܠ ܕܘܟܬܗ ܝܫܘܥ ܒܪܗ ܕܢܘܢ. ܡܝܬ ܕܝܢ ܒܪ ܡܐܐ ܘܥܣܪܝܢ ܫܢܗܝܢ. ܘܕܒܼܪ ܥܡܐ", "ܡܢܗܝܢܼ ܐܪ̈ܒܥܝܢ ܫ̈ܢܝܢ.܀ ܥܕܡܐ ܠܗܪܟܐܼ ܚܡܫܐ ܣܦܪ̈ܘܗܝ ܕܡܘܫܐ: ܕܡܫܬܥܝܢ ܣܘܥܪ̈ܢܐ ܕܫ̈ܢܝܐ", "ܬܠܬܐ ܐܠܦܝܢ ܘܫܒ̈ܥܡܐܐ ܘܬܠ̈ܬܝܢܼ ܐܝܟ ܡܫܠܡܢܘܬܐ ܕܫܒ̈ܥܝܢ.܀ ܒܗܢܐ ܕܝܢ ܙܒܢܐܼ. ܥܒܼܕ ܩܪܒܐ", "ܕܢܐܘܣ ܒܝܕ ܚܡ̈ܫܝܢ ܒܢ̈ܬܗ. ܘܠܚ̈ܡܫܝܢ ܒܢ̈ܘܗܝ ܕܐܓܦܛܣ ܐܚܘܗܝ ܩܛܠܼ. ܠܒܪ ܡܢ ܠܘܓܘܢܘܣ ܗܿܘ", "ܕܐܡܠܟ ܒܬܪܗ.. ܘܠܝܬ ܦܘܠܓܐ ܥܠ ܣܓܝܘܬ ܒ̈ܢܝܐ ܕܠܘܬ ܒܪ̈ܒܪܝܐ. ܡܛܠ ܣܓܝܘܬ ܕܪ̈ܘܟܬܐ", "ܕܢܿܣܒܝܢ.܀܀ ܫܢܬ ܚܡܫܡܐܐ ܘܐܪ̈ܒܥܝܢ ܘܫܒܥܼ. ܥܒܼܪ ܒ̈ܢܝ ܐܝܣܪܐܝܠ ܝܘܪܕܢܢ. ܘܫܪܝܘ ܒܚܪܒܐ", "ܕܒ̈ܢܝ ܐܪܥܐ ܗܿܝ.܀܀ ܫܢܬ ܚܡ̈ܫܡܐܐ ܘܚ̈ܡܫܝܢ ܘܬܠܬܼ. ܦܠܓܗܿ ܝܫܘܥ ܠܐܪܥܐ ܕܦܠܣܛܝܢܐ ܠܒ̈ܢܝ", "ܐܝܣܪܐܝܠ ܒܦ̈ܨܐ.܀܀ ܫܢܬ ܚܡ̈ܫ ܡܐܐ ܘܫܒܥܝܢ ܘܬܪܬܝܢ܆ ܡܝܬ ܝܫܘܥ ܒܪܗ ܕܢܘܢܼ. ܒܪ ܡܐܐ ܘܥܣܪ̈", "ܫܢ̈ܝܢ. ܘܐܬܬܣܡ ܒܬܡܢܬ ܣܪܚ ܕܒܛܘܪܐ ܕܐܦܪܣܡ.܀܀ ܫܢܬ ܚܡܫܡܐܐ ܘܫܒ̈ܥܝܢ ܘܬܠܬܼ. ܐܬܟܒܫ ܐܝܣܪܐܝܠ", "ܡܢ ܥܡ̈ܡܐ. ܘܦܠܚܘ ܠܗܘܢ ܫ̈ܢܝܐ ܬܡ̈ܢܐ. ܘܗܝܕܝܢ ܩܡ ܥܬܢܐܝܠܼ ܘܦܪܩ ܐܢܘܢ. [ܥܕܡܐ ܠܗܪܟܐ", "ܟܬܒـ]ـܐ ܕܝܫܘܥ ܒܪܗ ܕܢܘܢܼ. ܕܡܫܬܥܐ ܥܠ ܥܣܪ̈ܝܢ [ܘܫܒ̈ܥ ܫܢ̈ܝܢ܆] ܥܠ ܣܘܥܪ̈ܢܐ ܕܩܪܒܐܼ. ܘܥܠ", "ܦܘܠܓܐ ܕܐܪܥܐ ܕܡܘܠܟܢܐ ܠـ[ـܒ̈ܢܝ] ܐܝܣܪܐܝܠ.܀܀ ܫܢܬ ܚܡ̈ܫܡܐܐ ܘܫܒ̈ܥܝܢ ܘܬܡ̈ܢܐܼ. ܡܝܬ ܐܠܝܥܙܪ", "ܪܝܫ ܟ̈ܗܢܐ. ܘܩܒܠܘ ܟܗܢܘܬܗܼ ܦܝܢܚܣ ܒܪܗ.܀܀ ܫܢܬ ܚܡ̈ܫܡܐܐ ܘܬܡ̈ܢܝܢ ܘܚܕܐܼ. ܩܡ", "ܥܬܢܝܐܝܠ ܘܦܪܩܗ ܠܥܡܐ. ܘܕܿܒܪ ܫܢ̈ܝܐ ܐܪ̈ܒܥܝܢܼ ܥܡ ܗܠܝܢ ܬܡ̈ܢܐܕܥܡ̈ܡܐ ܕܐܫܬܠܛܘ ܥܠܝܗܘܢ.܀܀", "ܫܢܬ ܚ̈ܡܫܡܐܐ ܘܬܫܥܝܢ ܘܬܪ̈ܬܝܢ܆ ܐܬܒܢܝܬ ܡܠܘܣ ܘܦܘܦܘܣ. ܘܬܐܣܘܣ ܘܩܐܠܝܣܛܐ ܡܕ̈ܝܢܬܐ.܀܀ ܫܢܬ", "ܚ̈ܡܫܡܐܐ ܘܬܫ̈ܥܝܢ ܘܬܠܬܼ. ܒܬܘܢܝܐ ܐܬܒܢܝܬ ܡܢ ܦܘܢܝܟܣ.܀܀ ܫܢܬ ܫ̈ܬܡܐܐ ܘܚܕܥܣܪ̈ܐ ܩܐܕܡܝܐ", "ܘܣܝܕܐ ܐܬܒ̈ܢܝ ܒܣܩܠܝܐ.܀܀ ܫܢܬ ܫܬܡܐܐ ܘܬܪܬܥܣܪ̈ܐܼ. ܡܝܬ ܥܬܢܝܐܝܠ. ܘܐܫܬܠܛܘ ܥܡ̈ܡܐ ܥܠܝܗܘܢ", "ܫܢ̈ܝܐ ܬܡܢܥܣܪ̈ܐ. ܘܐܦ ܗܠܝܢ ܡܬܚ̈ܠܛܢ ܥܡ ܕܐܗܘܪ.܀܀ ܫܢܬ ܫ̈ܬܡܐܐ ܘܫܒܥܣܪ̈ܐܼ. ܐܟܐܝܬ ܡܕܝܢܬܐ", "ܐܬܒܢܝܬܐ ܡܢ ܐܟܐܘܣ.܀܀ ܫܢܬ ܫ̈ܬܡܐܐ ܘܬܠ̈ܬܝܢ܆ ܩܡ ܐܗܘܪ ܒܪ ܓܪܐܼ. ܘܦܪܩܗ ܠܥܡܐ. ܘܕܢ ܬܡ̈ܢܝܢ", "ܫ̈ܢܝܢܼ ܥܡ ܗܠܝܢ ܬܡܢܥܣܪ̈ܐ ܕܫܠܛܘ ܥܠܝܗܘܢ ܥܡ̈ܡܐ.܀܀ ܫܢܬ .ܣܿ. ܘܫܒܥܝܢ܆ ܦܪܣܘܣ ܥܡ ܚܝܠܐ", "ܣܓܝܐܐ ܐܙܼܠ ܥܠ ܦܪ̈ܣܝܐ ܠܩܪܒܐ.܀܀ ܫܢܬ ܫܬܡܐܐ ܘܬܡ̈ܢܝܢ ܘܬܪܗܬܝܢ܆ ܩܘܪܝܢܐ ܡܕܝܢܬܐܼ ܐܬܒܢܝܬ", "ܒܠܝܒܘܐܐ.܀܀ ܫܢܬ ܫܬܡܐܐ ܘܬܫ̈ܥܝܢ܆ ܕܝܢܘܣܝܘܣ ܥܠ ܗܢܕ̈ܘܝܐ ܐܙܼܠ ܠܩܪܒܐ. ܘܒܢܼܐ ܠܢܘܣܐ", "ܡܕܝܢܬܐܼ ܥܠ ܓܢܒ ܗܢܕܘܣ ܢܗܪܐ.܀܀ ܫܢܬ ܫܬܡܐܐ ܘܬܫ̈ܥܝܢ ܘܬܪ̈ܬܝܢ܆ ܡܝܬ ܐܗܘܪ. ܘܐܫܬܠܛܘ ܥܠ ܥܡܐ", "ܕܥܒܪ̈ܝܐ ܥܡ̈ܡܐܼ. ܥܣܪ̈ܝܢ ܫ̈ܢܝܢ. ܘܐܦ ܗܠܝܢ ܬܘܒ ܡܬܚ̈ܠܛܢ ܥܡ ܕܕܒܘܪܐ ܘܒܪܡ.܀܀ ܫܢܬ ܫܒ̈ܥܡܐܐ", "ܘܚܕܥܣܪ̈ܐܼ. ܐܬܒܢܝܬ ܐܝܠܘܢ ܡܕܝܢܬܐ ܡܢ ܐܝܠܘܣ.܀܀ ܫܢܬ ܫܒ̈ܥ ܡܐܐ ܘܥܣܪ̈ܝܢ܆ ܗܝܟܠܐ ܗܿܘ", "ܕܒܐܠܘܣܝܢܐ . ܘܒܗܿ ܒܫܢܬܐ ܗܘܼܐ ܩܪܒܐ ܕܕܒܘܪܐ ܘܕܒܪܡ ܥܡ ܣܝܣܪܐ ܪܒ ܚܝܠܐ ܕܢܒܝܢ ܡܠܟܐ ܕܒ̈ܢܝ", "ܥܡܘܢܼ ܒܛܘܪܐ ܕܬܒܘܪ. ܘܬܒܼܪ ܡܪܝܐ ܠܣܝܣܪܐ ܩܕܡ ܒܪܡ. ܘܕܢ ܒܪܡ ܐܪ̈ܒܥܝܢ ܫ̈ܢܝܢ ܥܡ ܗܠܝܢ", "ܕܢܒܝܢ.܀܀ ܫܢܬ ܫܒ̈ܥܡܐܐ ܘܬܠ̈ܬܝܢ ܘܚܕܐܼ. ܡܠܝܛܘܣ ܡܕܝܢܬܐ ܐܬܒܢܝܬ.܀܀ܫܢܬ", "ܫܒ̈ܥܡܐܐ ܘܬܠ̈ܬܝܢ ܘܬܪ̈ܬܝܢ܆ ܡܝܬܬ ܕܒܘܪܐ ܘܒܪܡ. ܘܐܫܬܠܛܘ ܥܠ ܥܡܐܼ ܡܕ̈ܝܢܝܐܼ. ܫܢ̈ܝܐ ܫܒܥ.", "ܘܡܬܚ̈ܠܛܢ ܥܡ ܕܓܕܥܘܢ.܀܀ ܫܢܬ ܫܒ̈ܥܡܐܐ ܘܬܠ̈ܬܝܢ ܘܬܫ̈ܥܼ. ܐܬܼܐ ܥܘܪܝܒ ܘܙܝܒ ܘܙܒܚ", "ܘܨܠـ[ـܡـ]ـܢܥܼ ܥܠ ܐܝܣܪܐܝܠ ܠܩܪܒܐ. ܘܐܬܟܢܫܘ ܟܠܗܘܢ ܗܠܝܢ ܡ̈ܠܟܐܼ ܘܫܪܘ ܒܥܘܡܩܐ ܕܐܝܙܪܥܠ ܥܡ", "ܟܠܗܘܢ ܚܝ̈ܠܘܬܗܘܢ. ܘܩܡ ܓܕܥܘܢ ܒܪ ܝܘܐܫܼ ܘܚܪܒ ܐܢܘܢ ܠܟܠܗܘܢ ܒܦܘܡܐ ܕܣܝܦܐ. ܘܕܢ ܠܐܝܣܪܐܝܠ", "ܐܪ̈ܒܥܝܢ ܫܢ̈ܝܢ܆ ܥܡ ܗܠܝܢ ܫܒ̈ܥ ܕܡܕ̈ܝܢܝܐ.܀܀ ܫܢܬ ܫܒ̈ܥܡܐܐ ܘܐܪ̈ܒܥܝܢ ܘܐܪ̈ܒܥܼ. ܨܘܪ ܡܕܝܢܬܐ", "ܐܬܒܢܼܝܬ. ܘܒܗܿ ܒܫܢܬܐ ܐܬܒܢܝܬ ܐܦ ܩܘܙܝܩܘܣ ܡܕܝܢܬܐ.܀܀ ܫܢܬ ܫܒܥܡܐܐ ܘܫܒ̈ܥܝܢ ܘܬܪ̈ܬܝܢ܆ ܡܝܬ", "ܓܕܥܘܢܼ. ܘܐܡܠܟ ܐܒܝܡܠܟ ܒܪܗ.܀܀ ܫܢܬ ܫܒ̈ܥܡܐܐ ܘܫܒ̈ܥܝܢ ܘܬ̈ܠܬܼ. ܩܛܠ ܗܼܘ ܐܒܝܡܠܟ ܠܫܒܥܝܢ", "ܐܚ̈ܘܗܝ.܀܀ ܫܢܬ ܫܒ̈ܥܡܐܐ ܘܫܒ̈ܥܝܢ ܘܚܡܫܼ. ܟܕ ܡܬܟܬܫ ܐܒܝܡܠ ܥܠ ܬܒܿܨܼ ܫܕܬ ܐܢܬܬܐ ܥܠܘܗܝ", "ܬܒܪܐ ܕܪܟܒܐ ܕܪܚܝܐܼ ܘܩܛܠܬܗ ܘܡܝܬܼ. ܘܩܡ ܡܢ ܒܬܪܗ ܬܘܠܥ ܒܪ ܦܘܐܐ. ܘܕܢ ܠܐܝܣܪܐܝܠ ܥܣܪ̈ܝܢ", "ܘܬܪ̈ܬܝܢ ܫܢ̈ܝܢ.܀܀ ܫܢܬ ܫܒ̈ܥܡܐܐ ܘܬܫ̈ܥܝܢ ܘܫܒܥܼ. ܡܝܬ ܬܘܠܥ. ܘܕܢ ܠܐܝܣܪ[ܐܝܠ ܝܐܝܪ ܥܣܪ̈ܝܢ]", "ܘܬܪ̈ܬܝܢ ܫܢ̈ܝܢ.܀܀ ܫܢܬ ܬܡ̈ܢܡܐܐ ܘܬܪ̈ܬܝܢ܆ ܩܐܪܟܕܘܢ [ܡܕܝܢܬܐ ܐܬܒܢܝܬ ܡܢ] ܐܙܘܪ ܘܩܪܟܕܘܣ..", "ܒܗܢܐ ܙܒܢܐ ܕܝܢܼ ܡܝܢܘܣ ܣܿܐܡ ܗܘܐ ܢ̈ܡܘܣܐ.܀܀ ܫܢܬ ܬܡܢܡܐܐ ܘܬܡܢܥܣܪܐܼ. ܡܝܬ ܝܐܝܪ. ܘܕܢ ܢܦܬܚ", "ܫܢ̈ܝܐ ܫܒ̈ܥ. ܘܒܗܿ ܒܫܢܬܐ ܥܒܼܕ ܢܦܬܚ ܩܪܒܐ ܥܡ ܒ̈ܢܝ ܥܡܘܢ ܘܥ ܒ̈ܢܝ ܡܘܐܒ. ܘܡܚܐ ܐܢܘܢ ܡܢ", "ܥܕܘܥܝܪ ܘܥܕܡܐ ܠܡܥܠܢܐ ܕܡܟܝܪ ܥܣܪ̈ܝܢ ܩܘܪ̈ܝܐ. ܘܥܕܡܐ ܠܐܒܝܠ ܟܪ̈ܡܝܢ ܡܚܘܬܐ ܪܒܬܐ ܕܛܒ.", "ܘܐܬܬܼܒܪ ܒ̈ܢܝ ܥܡܘܢ ܩܕܡ ܒ̈ܢܝ ܐܝܣܪܐܝܠ.܀܀ ܫܢܬ ܬܡ̈ܢܡܐܐ ܘܥܣܪ̈ܝܢ ܘܚܡܫܼ.", "ܡܝܬ ܢܦܬܚ. ܘܕܢ ܡܢ ܒܬܪܗ ܚܫܒܘܢܼ ܫܢ̈ܝܐܼ ܫܒܥ. ܕܗܼܘ ܐܒܝܨܢ. ܗܐ ܗܘ̈ܝ ܠܗ ܬܠ̈ܬܝܢ ܒܢ̈ܝܢ", "ܘܬܠ̈ܬܝܢ ܒܢ̈ܝܐ. ܘܬܠ̈ܬܝܢ ܒܢ̈ܝܢ ܐܦܼܩ ܠܒܪ. ܘܬܠ̈ܬܝܢ ܟ̈ܠܠܢ ܐܥܠ ܡܢ ܠܒܪ.܀܀ ܫܢܬ ܬܡ̈ܢܡܐܐ", "ܘܬܠ̈ܬܝܢ ܘܬܪ̈ܬܝܢ܆ ܡܝܬ ܐܒܝܨܢ. ܘܐܬܩܒܪ ܒܝܬܠܚܡ. ܘܡܢ ܒܬܪܗ ܕܐܢ ܠܐܝܣܪܐܝܠܼ ܐܝܠܘܢ ܕܡܢ", "ܙܒܠܘܢܼ ܫܢ̈ܝܐ ܬܡ̈ܢܐ. ܒܘ̈ܡܝ ܗܢܐܐܝܠܝܘܢ ܐܬܟܒܫܘ ܡܢ ܐܠܟܣܢܕܪܘܣ.܀܀ ܫܢܬ ܬܡ̈ܢܡܐܐ ܘܐܪ̈ܒܥܝܢ܆", "ܡܝܬ ܐܝܠܘܢ. ܘܐܬܩܒܪ ܒܝܠܘܢ. ܘܕܐܢ ܡܢ ܒܪܬܗ ܠܐܝܣܪܐܝܠ ܥܟܪܘܢܼ ܫܢ̈ܝܐ ܥܣܪ̈.. ܗܢܐ ܠܐ ܡܥܠ", "ܠܗܼ ܐܘܣܝܒܝܣ ܒܚܘܫܒܢܗ. ܘܟܕ ܣܦܪ ܕ̈ܝܢܿܐ ܚܿܫܒ ܠܗ. ܗܼܘ ܫܒܿܩ ܠܗ. ܗܢܐ ܗܘܘ ܠܗܼ ܐܪ̈ܒܥܝܢ", "ܒ̈ܢܝܢ ܘܬܠ̈ܬܝܢ ܒ̈ܢܢ. ܡܢ ܒܬܪ ܗܢܐܼ. ܐܫܬܠܛܘ ܦܠ̈ܝܫܬܝܐ ܥܠ ܒ̈ܢܝ ܐܝܣܪܐܝܠ ܐܪ̈ܒܥܝܢ ܫܢ̈ܝܢܼ", "ܘܡܬܚ̈ܠܛܢ ܥܡ ܕܕ̈ܝܢܐ. ܒܬܪܟܝܢ ܩܡ ܫܡܫܘܢܼ ܘܕܐܢ ܠܐܝܣܪܐܝܠ ܐܪ̈ܒܥܝܢ ܫ̈ܢܝܢ.. ܒܗܢܐ ܙܒܢܐ", "ܡܬܝܕܥ ܒܥܙ ܘܪܥܘܬ.܀܀ ܫܢܬ ܬܡ̈ܢܡܐܐ (ܘܐܪ̈ܒܥܝܢ) ܘܚ̈ܡܫܼ. ܐܠܘܒܣ ܡܕܝܢܬܐ ܐܬܒܢܝܬܼ ܡܢ", "ܐܣܩܐܢܝܘܣ ܒܪ ܐܢܝܣ.܀܀ ܫܢܬ ܬܡ̈ܢܡܐܐ ܘܫ̈ܬܝܢ܆ ܡܝܬ ܫܡܫܘܢ. ܘܕܐܢ ܡܢ ܒܬܪܗ ܠܐܝܣܪܐܝܠ ܥܠܝ", "ܟܗܢܐܼ. ܫ̈ܢܐ ܐܪ̈ܒܥܝܢ.܀܀ ܫܢܬ ܬܡ̈ܢܡܐܐ ܘܫܒ̈ܥܝܢ ܘܬܠܬܼ ܐܘܩܕ ܠܗܝܟܠܐ ܗܿܘ ܕܒܐܦܣܣܼ ܐܡܘܙܢܝ.", "ܒܗܢܐ ܕܝܢ ܙܒܢܐܼ ܚܪܒ ܒ̈ܢܝ ܐܝܣܪܐܝܠ ܠܒ̈ܢܝ ܒܢܝܡܝܢ.܀܀ ܫܢܬ ܬܫ̈ܥ ܡܐܐ ܘܬܫܥܼ. ܫܪܝ ܫܡܘܐܝܠ", "ܒܢܒܝܘܬܐ.܀܀ ܫܢܬ ܬܫ̈ܥ ܡܐܐܼ ܡܝܬ ܥܠܝ ܟܗܢܐ. ܘܒܗܿ ܒܫܢܬܐ ܚܪܒ ܦܠ̈ܫܬܝܐ ܠܒ̈ܢܝ ܐܝܣܪܐܝܠ.", "ܘܕܒܼܪ ܐܦ ܠܩܒܘܬܗ ܕܐܠܗܐ ܥܡܗܘܢ.. ܒܬܪ ܥܠܝ ܟܗܢܐܼ ܕܐܢ ܫܡܘܐܘܝܠ ܘܫܘܐܠ ܐܪ̈ܒܥܝܢ ܫܢ̈ܝܢ..", "ܒܗܢܐ ܕܝܢ ܙܒܢܐܼ ܡܬܝܕܥ ܗܘܡܪܘܣ ܚܟܝܡܐ.܀܀ ܫܢܬ ܬܫ̈ܥܡܐܐ ܘܬܠ̈ܬܝܢ܆ ܚܪܒ ܫܘܐܠ ܠܥܡܠܝܡ.܀܀ ܫܢܬ", "ܬܫ̈ܥܡܐܐ ܘܬܠ̈ܬܝܢ ܘܬܠ̈ܬܼ. ܐܫܬܡܫܚ ܕܘܝܕ.܀܀ ܫܢܬ ܬܫ̈ܥܡܐܐ ܘܬܠ̈ܬܝܢ ܘܫ̈ܒܥܼ.", "ܡܝܬ ܫܡܘܐܝܠ.܀܀ ܫܢܬ .ܨܿ. ܘܐܪ̈ܒܥܝܢܼ ܗܘܐ ܩܪܒܐ ܕܦܠ̈ܫܬܝܐ ܥܡ ܒܢ̈ܝ ܐܝܣܪܐܝܠ. ܘܐܬܬܒܪ ܒ̈ܢܝ", "ܐܝܣܪܐܝܠ ܩܕܡ ܦ̈ܠܫܬܝܐ. ܘܐܬܼܩܛܠ ܐܦ ܫܘܐܠ ܘܒܢ̈ܘܗܝ ܒܩܪܒܐ ܗܢܑܿ. ܕܗܘܼܐ ܥܠ ܛܘܪ̈ܐ ܕܓܠܒܘܥ.", "ܒܬܪܗ ܐܡܠܟ ܡܠܟܐ ܩܕܡܝܐ ܥܠ ܒ̈ܢܝ ܐܝܣܪܐܝܠܼ ܕܘܝܕ ܒܪ ܐܝܫܝ ܡܢ ܫܒܛܐ ܕܝܗܘܕܐܿ ܫܢ̈ܝܐ", "ܐܪ̈ܒܥܝܝܢ. ܒܗܢܐ ܕܝܢ ܙܒܢܐ ܡܬܝܕܥܝܢ܆ ܐܒܝܬܪ ܪܒ ܟ̈ܗܢܐ. ܘܡܬܢܒܝܢ ܓܕ ܘܢܬܢ ܘܐܣܦ.܀܀ ܫܢܬ", "ܬܫ̈ܥܡܐܐ ܘܫ̈ܬܝܢ ܘܬܪ̈ܬܝܢ܆ ܡܓܢܣܝܐ ܡܕܝܢܬܐ ܒܐܣܝܐ ܐܬܒܢܝܬ.܀܀ ܫܢܬ ܬܫ̈ܥܡܐܐ ܘܫ̈ܬܝܢ ܘܚ̈ܡܫܼ.", "ܩܘܡܐ ܡܪܝܢܬܐ ܒܐܛܠܝܐ ܐܬܒܢܝܬ.܀܀ ܫܢܬ ܬ̈ܫܥܡܐܐ ܘܫ̈ܬܝܢ ܘܫ̈ܒܥܼ. ܡܘܪܝܢܐ ܡܕܝܢܬܐ ܐܬܒܢܝܬ.܀܀", "ܫܢܬ ܬܫ̈ܥܡܐܐ ܘܫܬܝܢ ܘܬܡ̈ܢܐܼ. ܐܦܣܘܣܘ ܡܕܝܢܬܐ ܐܬܒܢܝܬ ܡܢ ܐܢܕܪܘܩܘܢܣ.܀܀ ܫܢܬ ܬܫܥܡܐܐ", "ܘܫܒ̈ܥܝܢ ܘܚܕܐܼ. ܩܪܟܕܘܢ ܡܕܝܢܬܐ ܐܬܒܢܝܬܐ ܡܢܕܝܕܘ ܒܪܬܗ ܕܩܪܟܕܘܣ.܀܀ ܫܢܬ ܬܫ̈ܥܡܐܐ ܘܬܡ̈ܢܝܢ܆", "ܡܝܬ ܕܘܝܕ ܡܠܟܐ. ܘܐܡܠܟ ܫܠܡܘܢ ܒܪܗ ܒܬܪܗܼ ܫܢ̈ܝܐ ܐܪ̈ܒܥܝܢ.܀܀ ܫܢܬ ܬܫ̈ܥܡܐܐ ܘܬܡ̈ܢܝܢ ܘܚܕܐܼ.", "ܣܡܘܣ ܡܕܝܢܬܐ ܐܬܒܢܝܬ.܀܀ [ܥܕܡܐ ܠܗܪܟܐ] ܟܬܒܐ ܕܝܫܘܥ ܒܪ ܢܘܢ ܘܕܕ̈ܝܢܿܐ ܘܕܫܡܘܐܝܠܼ.", "[ܕܡܫܬܥܝܢ ܣܘܥـ]ـܪ̈ܢܐ ܕܫܢ̈ܝܐ ܐܪ̈ܒܥܡܐܐ ܘܫܒ̈ܥܝܢ. ܡܢ ܐܕܡ ܥܕܡܐ ܠܛܘܦܢܐ ܫܢ̈ܝܐ ܬܪ̈ܝܢ", "ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ ܘܬܪ̈ܬܝܢ.. ܡܢ ܛܘܦܢܐ ܘܥܕܡܐ ܠܡܘܫܐܿ ܫܢ̈ܝܐ ܐܠܦ ܘܐܪ̈ܒܥܡܐܐ", "ܘܐܪ̈ܒܥܝܢ ܘܫܒܥ.. ܘܡܢ ܡܘܫܐ ܘܥܕܡܐ ܠܒܢܝܢܐ ܕܗܝܟܠܐܼ. ܫܢ̈ܝܐ ܐܪ̈ܒܥܡܐܐ ܘܬܡ̈ܢܝܢ܆ ܐܝܟ ܡܢܝܢܐ", "ܕܝܗ̈ܘܕܝܐ. ܣܟܐ ܕܝܢ ܕܟܠܗܝܢ ܫܢ̈ܝܐ ܐܪ̈ܒܥܐ ܐܠܦ̈ܝܢ ܘܡܐܐ ܘܫܒ̈ܥܝܢ.", "ܫܢܬ ܬܫ̈ܥܡܐܐܿ ܘܬܡ̈ܢܝܢ ܘܐܪ̈ܒܥܼ. ܫܪܝ ܫܠܡܘܢ ܠܡܒܼܢܐ ܗܝܟܠܐ ܒܐܘܪܫܠܡ.܀܀", "ܫܢܬ ܬܫ̈ܥܡܐܐ ܘܬ̈ܫܥܝܢ܆ ܐܫܬܠܡ ܒܢܝܢܐ ܕܗܝܟܠܐ.܀ ܒܗܢܐ ܕܝܢ ܙܒܢܐ ܡܬܝܕܥ ܨܕܘܡ", "ܟܗܢܐ. ܡܬܢܒܝܢ ܕܝܢ ܨܕܘܡ ܘܐܚܝܐ ܫܠܝܘܢܝܐ.܀܀ ܫܢܬ ܐܠܦܐ ܘ.ܟܟ. ܡܝܬ ܫܠܡܘܢ. ܘܐܡܠܟ ܪܚܒܥܡ", "ܒܬܪܗܼ ܫ̈ܢܝܐ ܫܒܥܣܪ̈ܐ.܀ ܡܢ ܗܪܟܐ ܐܬܦܠܓܘܢ ܒ̈ܢܝ ܐܝܣܪܐܝܠܼ ܠܬܪ̈ܝܢ ܡܠܟܝܢ.. ܪܚܒܥܡ ܐܡܠܟ ܥ", "ܬܪ̈ܝܢ ܫܒ̈ܛܝܢ ܕܝܗܘܕܐ ܘܕܒܢܝܡܝܢ. ܘܡܢ ܗܪܟܐ ܐܦ ܫܘܡܗܐ ܕܝܗ̈ܘܕܝܐ ܩܼܢܘ ܟܠܗܘܢ ܒ̈ܢܝ", "ܐܝܣܪܐܝܠ.. ܝܘܪܒܥܒܡ ܕܝܢ ܐܡܠܟ ܥܠ ܥܣܪ̈ܐ ܫܒ̈ܛܝܢ. ܗܢܐ ܐܩܝܡ ܥܓܠܐܼ ܘܚܛܐ ܘܐܬܚܛܝ", "ܠܐܝܣܪܐܝܠ.܀ ܡܬܢܒܐ ܕܝܢ ܒܗܢܐ ܙܒܢܐܼ. ܐܚܝܐ ܘܫܡܥܝܐ ܒܝܗܘܕ.܀܀ ܫܢܬ ܐܠܦܐ ܘܬܠܬܝܢ. ܣܡܘܣܡ", "ܡܕܝܢܬܐ ܐܬܒܢܝܬ. ܘܙܘܡܪܢܐ ܐܬܝܬܒܬ.܀܀ ܫܢܬ ܐܠܦܐ ܘܬܠ̈ܬܝܢ ܘܐܪ̈ܒܥܼ. ܡܬܢܒܝܢ ܗܿܘ ܕܥܡܪ ܒܒܝܬ", "ܐܝܠ. ܘܗܿܘ ܕܥܠ ܡܕܒܚܐ.܀܀ ܫܢܬ ܐܠܦܐ ܘܬܠ̈ܬܝܢ ܘܫܒܥܼ. ܡܝܬ ܪܚܒܥܡ. ܘܐܡܠܟ ܐܒܝܐ ܒܪܗ ܒܬܪܗܼ", "ܫܢ̈ܝܐ ܬܠ̈ܬ.܀܀ ܫܢܬ ܐܠܦܐ ܘܐܪ̈ܒܥܝܢ܆ ܡܝܬ ܐܒܝܐ. ܘܐܡܠܟ ܐܣܐ ܒܪܗ ܒܬܪܗܼ ܫܢ̈ܝܐ ܐܪ̈ܒܥܝܢ", "ܘܚܕܐ.܀܀ ܫܢܬ ܐܠܦܐ ܘܥܣܪ̈ܝܢ ܘܣܒܥܼ. ܣܠܼܩ ܫܝܫܩ ܡܠܟܐ ܕܡܨܪܝܢ ܥܠ ܐܘܪܫܠܡ. ܘܢܣܼܒ ܟܠܗ ܓܙܐ", "ܕܒܝܬܗ ܕܡܪܝܐ ܘܟܠܗ ܓܙܐ ܕܡܠܟܘܬܗ ܕܕܘܝܕ ܘܕܫܠܡܘܢܼ. ܘܐܚܬ ܠܡܨܪܝܢ.܀܀ ܫܢܬ ܐܠܦܐ ܘܐܪ̈ܒܥܝܢ", "ܘܫܒܥܼ. ܘܣܠܼܩ ܙܪܚ ܟܘܫܝܐ: ܘܐܓܼܪ ܐܦ ܠܠܘܒ̈ܝܐ ܥܡܗܼ. ܘܫܪܘ ܥܠ ܝܗܘܕ. ܘܢܦܼܩ ܥܠܝܗܘܢ ܐܣܐ", "ܡܠܟܐܼ. ܘܪܕܦ ܐܢܘܢ. ܘܚܪܒ ܐܢܘܢ ܒܦܘܡܐ ܕܣܝܦܐܼ ܒܢܚܠܐ ܕܓܪ. ܘܐܝܠܝܢ ܕܦܠܼܛܘ ܡܢܗܘܢ ܡܢ ܚܪܒܐܼ", "ܐܬܚܢܩ ܒܝܡܐ.܀ ܒܗܢܐ ܕܝܢ ܙܒܢܐܼ. ܡܬܢܒܐ ܝܘܐܝܠ ܒܪ ܥܕܘ.܀܀ ܫܢܬ ܐܠܦܐ ܘܫܬܝܢ ܘܬܠܬܼ. ܗܘܼܐ", "ܩܪܒܐ ܒܝܬ ܐܣܐ ܡܠܟܐ ܕܝܗܘܕܐܼ. ܥܡ ܒܥܫܐ ܡܠܟܐ ܕܐܝܣܪܐܝܠ. ܘܐܓܪ ܐܦ ܠܒܪ ܗܕܕ ܡܠܟܐ ܕܣܘܪܝܐ", "ܥܡܗ.܀ ܒܗܢܐ ܕܝܢ ܙܒܢܐܼ. ܡܬܢܒܝܢ ܘܘ ܝܗܼܘ ܘܚܢܢܝ.܀܀ ܫܢܬ ܐܠܦܐ ܘܬܡ̈ܢܝܢ ܘܚܕܐܼ. ܡܝܬ ܐܣܐ. ܘܐܡܠܟ ܝܗܘܫܦܛ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ ܘܚܡܫ.܀ ܒܗܢܐ ܕܝܢ ܙܒܢܐ", "ܡܬܢܒܐܼ ܐܠܝܐ ܘܥܘܒܕܝܐ ܘܝܗܼܘ ܘܡܝܟܐ ܘܥܘܙܝܐܝܠ. ܢ̈ܒܝܐ ܕ̈ܓܠܐܼ. ܨܕܩܝܐ ܘܐܠܝܥܙܪ ܘܫܪܟܐ", "ܕܐܚܪ̈ܢܐ ܐܪ̈ܒܥܡܐܐ.܀܀ ܫܢܬ ܐܦܐ ܘܬܫ̈ܥܝܢ܆ ܗܘܼܐ ܨܗܝܐ ܗܿܘ ܕܐܠܝܗܐܼ. ܫܢ̈ܝܐ ܬ̈ܠܬܼ. ܘܝܪ̈ܚܐ", "ܫ̈ܬܐ. ܘܗܘܼܐ ܟܦܢܐ ܪܒܐ ܥܠ ܟܠܗܿ ܐܪܥܐ.܀܀ ܫܢܬ ܐܠܦܐ ܘܡ̈ܐܐ ܘܫܬܼ. ܡܝܬ ܝܗܘܫܦܛ. ܘܐܡܠܟ", "ܝܗܘܪܡ ܒܪܗ ܒܬܪܗܼ ܫܢ̈ܝܐ ܬܡܗܢܐ. ܡܬܢܒܝܢ ܒܗܢܐ ܙܒܢܐܼ. ܥܙܪܝܐܝܠ ܘܐܠܝܥܙܪ ܘܐܠܝܐ ܘܐܠܝܫܥ.܀܀", "ܫܢܬ ܐܠܦܐ [ܘܡ̈ܐܐ] ܘܬܠܬܥܣܪ̈ܐܼ. ܐܬܦܛܦ ܐܠܝܐ ܐܝܟ ܕܠܫܡܝܐ.܀܀ ܫܢܬ ܐܠܦܐ [ܘܡ̈ܐܐ] ܘ.ܝܗ. ܡܝܬ", "ܝܗܘܪܡ. ܘܐܡܼܠܟ ܐܚܙܝܐ ܒܪ ܒܬܪܗܼ ܫܢܬܐ ܚܕܐ.܀܀ ܫܢܬ ܐܠܦܐ [ܘܡܐܐ] ܘܫܬܬܥܣܪܐܼ. ܩܛܠܗ ܝܗܼܘ", "ܠܐܚܙܝܐ. ܘܐܡܠܟܬܼ ܥܬܠܝܐ ܐܡܗ ܒܬܪܗܼ [ܒܝܗܘܕ] ܫܢ̈ܝܐ ܫܒܥ. ܗܕܐ ܓܠܝܐܝܬ. ܘܢܓܘܪܘܢ ܓܒܪ̈ܐ", "ܒܢ̈ܫܝ ܚܕ̈ܕܐ. ܟܕ ܠܝܬ ܕܪܫܐ ܠ ܕܐܝܙܒܠ ܘܚܢܦܘܬܐ ܕܒܝܬ ܐܚܒܼ. ܥܒܕܬ ܒܐܘܪܫܠܡ ܕܟܪ̈ܐ ܕܒܝܬ", "ܕܘܝܕ.܀ ܒܗܢܐ ܙܒܢܐ ܡܬܝܕܥܼ ܝܘܢܕܒ ܟܗܢܐ.܀܀ ܫܢܬ ܐܠܦܐ [ܘܡܐܐ] ܘܥܝܪ̈ܝܢ ܘܬܪ̈ܬܝܢ܆ ܡܬܚܫܒܝܢ", "ܗܘܘ ܒ̈ܢܝ ܐܝܣܪܐܝܠܼ. ܕܠܡܢܘ ܢܥܒܕܘܢ ܠܗܘܢ ܡܠܟܐ. ܘܫܡܥ ܝܘܝܕܥ ܟܗܢܐܼ ܘܟܿܢܼܫ ܐܢܘܢ ܠܒܝܬܗ", "ܕܡܪܝܐܿ. ܠܪ̈ܒܝ ܐܠܦ̈ܐ ܘܠܪ̈ܒܝ ܡܐܘ̈ܬܐ. ܘܐܡܼܪ ܠܗܘܢ ܝܘܝܕܥ ܟܗܢܐ: ܠܡܢܘ ܙܕܩ ܕܢܗܘܐ ܡܠܟܐ", "ܘܢܬܒ ܥܠ ܟܘܪܣܝܗ ܕܕܘܝܕܼ. ܐܠܐ ܡܠܟܐ ܒܪ ܡܠܟܐ ܡܢ ܒܢ̈ܘܗܝ ܕܕܘܝܕ. ܘܟܕ ܚܘܝܗ ܠܗܘܢ ܠܝܘܐܫܼ.", "ܚܕܝܘ ܚܕܘܬܐ ܪܒܬܐ. ܘܐܚܬܘܗܝ ܠܒܝܬܗ ܕܡܪܝܐܼ ܘܐܬܒܘܗܝ ܥܠ ܟܘܪܣܝܐ ܕܡܠܟܘܬܐ.", "ܘܥܬܠܝܐ ܐܬܩܛܼܠܬ. ܘܒܪ ܫܒ̈ܥ ܫܢ̈ܝܢ ܐܡܠܟܼ. ܘܐܪ̈ܒܥܝܢ ܫܢ̈ܝܢ ܐܡܠܟ.܀ ܝܗܼܘ ܩܼܛܠ ܠܝܘܪܡܼ", "ܘܠܫܒ̈ܥܝܢ ܒ̈ܢܘܗܝ ܕܐܚܒ ܘܐܝܙܒܠ.܀܀ ܫܢܬ ܐܠܦܐ ܘܡܐܐ ܘܬܠܬܝܢ܆ ܡܝܬ ܝܘܝܕܥ ܟܗܢܐܿ ܒܪ ܡܐܐ", "ܘܬܠ̈ܬܝܢ ܫܢ̈ܝܢ. ܘܩܒܠ ܟܗܢܘܬܗ ܒܬܪܗܼ ܙܟܪܝܐ ܒܪܗ.܀ ܡܬܢܒܝܢ ܕܝܢ ܒܗܢܐ ܙܒܢܐܿ. ܐܠܝܫܥ ܘܗܼܘ", "ܙܟܪܝܐ ܟܗܢܐ.܀܀ ܫܢܬ ܐܠܦܐ [ܘܡܐܐ] ܘܐܪ̈ܒܥܝܢ ܘܐܪ̈ܒܥܼ. ܚܼܪܒ ܚܙܐܝܠ ܡܠܟܐ ܕܣܘܪܝܐ", "ܠܐܝܣܪܐܝܠ.܀܀ ܘܬܘܒ ܫܢܬ ܐܠܦܐ ܘܡܐܐ ܘ.ܢܢ. ܟܿܢܼܫ ܗܼܘ ܚܙܐܝܠ ܚܝܠܐ. ܘܐܠܼܨ ܐܢܘܢ. ܟܠܗܘܢ", "ܝܘ̈ܡܬܗ ܕܝܗܘܚܙ ܡܠܟܐ ܕܐܝܣܪܐܝܠ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܚܡܫܼ. ܩܼܛܠ ܝܘܐܫ ܠܙܟܪܝܐ ܒܪ", "ܝܘܝܕܥ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܬܡܢܐܼ. ܡܝܬ ܐܠܝܫܥ ܢܒܝܐ.܀܀ ܫܢܬ ܐܠܦܐ ܘܡܐܐ ܘܚܡܫܝܢ", "ܘܬܡܢܐܼ. ܡܝܬ ܐܠܝܫܥ ܢܒܝܐ.܀܀ ܫܢܬ ܐܠܦܐ ܘܡܐܐ ܘܚܡܫܝܢ ܘܬܫܥܼ. ܒܙ ܚܝܠܐ ܕܣܘܪ̈ܝܝܐ ܠܝܗܘܕ", "ܘܠܪ̈ܝܫܢܝܗܘܢ ܩܼܛܠ.܀܀ ܫܢܬ ܐܠܦܐ [ܘܡܐܐ] ܘ.ܣ. ܘܬܪ̈ܬܝܢ܆ ܐܬܩܛܠ ܝܘܐܠܫ ܡܢ ܥܒ̈ܕܘܗܝ. ܘܐܡܠܟ", "ܐܡܘܨܝܐ ܒܪܗ ܒܬܪܗܼ ܫ̈ܢܝܐ ܥܣܪ̈ܝܢ ܘܬܫ̈ܥ.܀܀ ܘܒܫܢܬ ܐܠܦܐ ܘ.ܩܣܓ. ܚܪܒ ܐܡܘܨܝܐ ܠܒ̈ܢܝ ܐܕܘܡ", "ܘܢܣܼܒ ܐܠܗ̈ܝܗܘܢܼ ܘܣܓܕ ܠܗܘܢ.܀܀ ܫܢܬ ܐܠܦܐ [ܘܡܐܐ] ܘܫܬܝܢ ܘܚܡܫܼ. ܡܝܬ ܚܙܐܝܠ ܡܠܟܐ", "ܕܣܘܪܝܐ.܀܀ ܫܢܬ ܐܠܦܐ [ܘܡܐܐ] ܘܫܒ̈ܥܝܢ ܘܚܕܐܼ. ܩܼܛܠ ܒ̈ܢܝ ܐܝܣܪܐܝܠ ܡܢ ܝܗܘܕܐ ܠܬ̈ܬܡܐܐ", "ܓܒܪ̈ܝܢ.܀܀ ܫܢܬ ܐܠܦܐ [ܘܡܐܐ] ܘܬܡܢܝܢ܆ ܐܫܬܕܪ ܝܘܢܢ ܠܢܝܢܘܐ. ܘܥܒܕ ܬܝܒܘܬܐ ܢܝ̈ܢܘܝܐ܀ ܡܬܝܕܥ", "ܕܝܢ ܬܘܢܘܣ ܩܢܩܐܠܪܘܣܼ ܕܡܬܩܪܐ ܝܘܢܐܝܬ ܣܪܕܢܦܠܣܿ ܡܠܟܐ ܕܢܝܢܘܐ ܒܗ ܒܙܒܢܐ.܀ ܡܬܢܒܝܢ ܗܘܘ ܕܝܢ", "ܒܗܢܐ ܙܒܢܐܼ. ܗܘܫܥ ܘܥܡܘܣ ܕܗܼܘ ܐܡܘܨ ܐܒܘܗܝ ܕܐܫܝܥܐܿ ܘܝܘܢܢ ܘܢܚܘܡ.܀܀ ܫܢܬ ܐܠܦܐ ܘ.ܩܦܗ.܆", "ܗܘܼܐ ܩܪܒܐ ܒܛܪܣܘܣܘ ܘܒܢܟܠܝܐ ܕܣܪܕܢܦܠܘܣ ܡܠܟܐ ܕܢܝܢܘܐ. ܘܕܐܒܪܒܩ ܡܠܟܐ ܕܡܕܝ.", "ܘܐܙܕܟܝ ܗܼܘ ܣܪܕܢܦܠܘܣ ܘܐܬܚܪܒ ܚܝܠܗ. ܘܗܼܘ ܐܬܩܛܠ.܀܀ ܫܢܬ ܐܠܦܐ .ܩܨ. ܐܬܩܼܛܠ ܐܡܘܨܝܐ ܡܢ", "ܝܗ̈ܘܕܝܐ ܒܪܘܡܚܐ. ܘܐܡܠܟ ܥܘܙܝܐ ܒܪܗ ܒܬܪܗܼ ܫܢ̈ܝܐ ܚ̈ܡܫܝܢ ܘܬܪ̈ܬܝܢ.܀܀ ܫܢܬ ܐܠܦܐ ܘܡܬܝܢ", "ܘܚܡܫܼ. ܥܩܼܪ ܥܘܙܝܐ ܡܠܟܐ ܕܗܝܘܕܐ ܒܩܪܒܐ ܫܘܪ̈ܝܗܿ ܕܓܬ ܘܕܐܙܘܓܘܣ ܘܕܝܡܢܝܐ. ܐܩܪܒ ܕܝܢ ܐܦ ܥܡ", "ܐܪ̈ܒܝܐ ܕܥܡܪܝܢ ܒܦܛܪܐ.. ܡܬܢܒܝܢ ܕܝܢ ܒܗܢܐ ܙܒܢܐܼ. ܝܘܢܢ ܘܗܘܫܥ ܘܡܘܣ ܘܐܫܥܝܐ.. ܡܬܝܕܥ ܐܦ", "ܗܣܝܐܕܘܣ ܐܝܟ ܕܟܬܒ ܦܪܦܘܪܝܣ.܀܀ ܫܢܬ ܐܠܦܐ ܘܡܬܝܢ ܘܚܕܥܣܪ̈ܐ ܠܐܒܪܗܡܼ. ܥܼܠ ܥܘܙܝܐ ܡܠܟܐ", "ܕܢܣܝܡ ܒܣ̈ܡܐ ܒܗܝܟܠܐ ܕܐܠܗܐ. ܘܟܕ ܐܬܠܝ ܡܢ ܥܙܪܝܐ ܟܗܢܐ܇ ܘܠܐ ܨܼܒܐ ܕܢܫܢܐܼ ܐܓܪܒ ܟܠܗ ܡܢ", "ܫܠܝ.. ܘܐܝܥܐ ܐܬܟܠܝ ܡܢ ܢܒܝܘܬܐ.܀܀ ܫܢܬ ܐܠܦܐ ܘܡܬܝܢ ܘܥܣܪܝܢ ܘܐܪܒܥܼ. ܦܘܠ ܡܠܟܐ ܕܐܬܘܪ̈ܝܐܼ.", "ܣܠܼܩ ܥܠ ܫܡܪܝܢ. ܘܟܕ ܢܣܼܒ ܡܢ ܡܢܚܝܡ ܡܠܟܐ ܕܐܝܣܪܐܝܠ ܐܠܦ ܟܟܪ̈ܝܢ ܕܟܣܦܐܼ. ܫܢܝ.܀܀ ܫܢܬ", "ܐܠܦܐ ܘܡܬܝܢ ܘܐܪܒܥܝܢ ܠܐܒܪܗܡܼ. ܫܪܝܬ ܐܠܘܡܦܝܐ ܩܕܡܝܬܐ.", "ܫܢܬ ܐܠܦܐ ܘܡܬܝܢ ܘܐܪ̈ܒܥܝܢ ܘܚܕܐܼ. ܣܠܼܩ ܬܓܠܬܦܠܣܪ ܡܠܟܐ ܕܐܬܘܪ ܥܠ ܐܪܥܐ", "ܕܝܗܘܕ. ܘܠܣ̈ܓܝܐܐ ܡܢ ܥܒܪ̈ܝܐ ܫܿܢܝ ܠܐܬܘܪ.܀܀ ܫܢܬ ܐܠܦܐ ܘܡ̈ܬܝܢ ܘܐܪ̈ܒܥܝܢ ܘܬܠܬܼ. ܡܝܬ", "ܥܙܝܐ. ܘܐܡܠܟ ܝܘܬܡ ܒܪܗ ܒܬܪܗܼ ܫܢ̈ܐ ܫܬܬܥܣܪ̈ܐ.܀܀ ܫܢܬ ܐܠܦܐ ܘܡܬܝܢ ܘܐܪܒܥܝܢ ܘܫܬܼ.", "[ܒܐܝܛܠܝܐ ܦܢـ]ـܕܐܣܝܐ ܘܡܛܐܦܐܢܛܝܘܣ ܡܕ̈ܝܢܬܐ ܐܬܒ̈ܢܝ.܀܀ ܫܢܬ ܐܠܦܐ ܘܡܬܝܢ ܘܐܪ̈ܒܥܝܢ", "ܘܬܫ̈ܥܼ. ܐܬܪܟܒܬ ܒܐܬܢܘܣ ܐܠܦܐ ܩܕܡܝܬܐ ܠܩܦܪܐ.. ܡܬܢܒܝܢ ܒܗܢܐ ܙܒܢܐܼ. ܗܘܫܥ", "ܘܐܫܥܝܐ ܘܝܘܐܝܠ ܘܥܘܕܕ ܘܡܝܟܐ.܀܀ ܫܢܬ ܐܠܦܐ ܘܡ̈ܬܝܢ ܘܚܡܫܝܢ ܘܬܫܥܼ. ܡܝܬ ܝܘܬܡ. ܘܐܡܠܟ ܐܚܙ", "ܒܪܗ ܒܬܪܗܼ ܫܢ̈ܝܐ .ܝܘ.܀܀ ܫܢܬ ܐܠܦܐ ܘܡܗܬܝܢ ܘܫ̈ܬܝܢ܆ ܒܣܩܠܐ ܣܠܝܢܘܣ ܘܙܢܩܠܝܐ ܡܕ̈ܝܢܬܐ", "ܐܬܒܢ̈ܝ.܀ ܘܒܗܿ ܒܫܢܬܐ ܗܘܼܐ ܩܪܒܐܼ ܒܝܬ ܦܩܚ ܘܠܐܚܙ. ܘܩܼܿܛܠ ܦܩܚ ܡܢ ܝܗܘܕ̈ܝܐ ܡܐܐ ܘܥܣܪܝܢ", "ܐܠܦ̈ܝܐ.܀܀ ܫܢܬ ܐܠܦܐ ܘܡܬܝܢ ܘ.ܣܒ. ܪܨܢ ܡܠܟܐ ܕܣܘܪܝܐ ܘܦܩܚ ܡܠܟܐ ܕܐܝܣܪܐܝܠܼ ܐܬܟܬܫ ܥܡ ܐܚܙ.", "ܘܠܣ̈ܓܝܐܐ ܡܢ ܝܗ̈ܘܕܝܐ ܕܒܼܪ ܒܫܒܝܐ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܬܠܬܼ. ܐܫܬܒܝ ܒܢ̈ܝ ܝܗܘܕܐ", "ܡܢ ܐܕܘ̈ܡܝܐ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܚܡܫܼ. ܫܕܪ ܐܚܙ ܠܘܬ ܐܬܠܓܬܦܠܣܪ ܡܠܟܐ ܕܐܬܘܪܼ", "ܕܢܐܬܐ ܠܥܘܕܪܢܗ. ܘܟܕ ܐܬܼܐ ܩܛܠܗ ܪܨܢ ܘܠܣܘܪ̈ܝܝܐ ܒܫܒܝܐ ܕܒܪܘ. ܘܢܣܒ ܐܦ ܡܢ ܐܚܙ ܟܣܦܐ", "ܣܓܝܐܐ. ܘܫܢܝ.܀܀ ܫܢܬ ܐܠܦܐ ܘܡ̈ܬܝܢ ܘܫܬܝܢ ܘܫܒܥܼ. ܐܬܒܢܝܬ ܡܢ ܪܘܡܠܘܣ ܪܗܘܡܐ. ܗܿܘ ܕܥܠ ܫܡܗ", "ܐܦ ܟܠܗ ܥܡܐ ܕܠܝܛܝ̈ܢܝܐܼ ܪ̈ܗܘܡܝܐ ܐܫܬܡܗܘ.܀܀ ܫܢܬ ܐܠܦܐ [ܘܡ̈ܬܝܢ] ܘܬܝܢ ܘܬܫܥܼ. ܣܠܼܩ", "ܫܠܡܢܥܣܪ ܡܠܟܐ ܕܐܬܘܪ ܥܠ ܫܡܪܝܢ. ܘܠܥܣܪ̈ܐ ܫܒ̈ܛܝܢ ܡܢ ܐܝܣܪܐܝܠ ܕܒܼܪ ܒܫܒܝܐ. ܘܠܐܪܥܐ ܕܡ̈ܕܝܐ", "ܘܕܟ̈ܠܕܝܐ ܫܕܐ ܐܢܘܢ. ܘܠܢܛܘܪܘܬܐ ܕܐܝܥܐ ܕܝܗ̈ܘܕܝܐ ܠܐܬܘܪ̈ܝܐ ܒܟܘܪ̈ܚܐ ܫܕܪ. ܘܥܠ ܕܡܬܩܛܠܝܢ", "ܗܘܘ ܡܢ ܐܪ̈ܝܘܬܐܼ. ܫܕܪ ܠܗܘܢ ܡܠܟܐ ܕܐܬܘܪܼ. ܠܐܘܪ ܟܗܢܐܼ ܕܢܠܦ ܐܢܘܢ ܢ̈ܡܘܣܐ.. ܗܠܝܢ", "ܐܝܬܝܗܘܢ ܫܡܪ̈ܝܐ. ܡܛܠ ܕܐܦ ܗܼܘ ܫܡܐ ܕܫܡܪ̈ܝܐܼ. ܡܫܡܪ̈ܐ ܘܢܛܘܪ̈ܐ ܡܬܦܫܩ.܀܀ ܫܢܬ ܐܠܦܐ", "ܘܡ̈ܬܝܢ ܘܫ̈ܒܥܝܢ ܘܚܡܫܼ. ܡܝܬ ܐܚܙ. ܘܐܡܠܟ ܚܙܩܝܐ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ ܘܬܫ̈ܥ.܀ ܘܒܗܿ", "ܒܫܢܬܐܼ ܐܬܒܢܝܬ ܐܢܐܟܣܘܣ ܡܕܝܢܬܐ ܒܣܝܩܠܝܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܥܙ. ܥܒܼܕ ܦܣܟܐ", "ܚܙܩܝܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܦܒ.܆ ܣܢܚܪܝܒ ܡܠܟܐ ܕܐܬܘܪ ܣܠܼܩ ܥܠ ܐܘܪܫܠܡܼ", "ܘܥܠ ܡ̈ܕܝܢܬܐ ܕܝܗܘܕ. ܘܐܠܨ ܐܢ̈ܝܢ. ܡܠܐܟܐ ܕܝܢ ܕܐܠܗܐ ܚܪܒ ܡܢ ܡܫܪܝܬܗܼ ܡܐܐ ܘܬܡ̈ܢܝܢ ܘܚ̈ܡܫܐ", "ܐܠܦܝܢ ܟܕ ܕܝܢ ܫܡܼܥ ܕܐܦ ܬܪܗܡ ܡܠܟܐ ܕܟܘܫܝ̈ܐ ܢܦܼܩ ܠܡܬܟܬܫܘ ܥܡܗܼ. ܫܢܝ ܠܗ ܠܢܝܢܘܐ.", "ܘܩܛܠܘܗܝ ܒ̈ܢܘܗܝ ܬܡܢ.܀ ܘܒܗܿ ܒܫܢܬܐܐܬܒܢܝܬ ܣܪܩܘܣܐ ܘܩܐܛܐܢܐ ܡܕ̈ܝܢܬܐ ܒܣܩܠܝܐ.܀ ܘܒܗܿ", "ܒܫܢܬܐܼ ܟܒܫ ܠܩܕ̈ܡܘܢܝܐ ܫܡܣܐܢܐ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܦܗ. ܠܐܢܛܝܢܘ ܘܡܓܐܪܐ ܘܡܪܬܘܢܝܐ", "ܡܿܕ̈ܝܢܬܐ ܒܣܝܩܠܝܐ ܐܬܒܢ̈ܝܝܢ ܫܢܬ ܐܠܦܐ [ܘܡ̈ܬܝܢ] ܘ.ܦܛ. ܐܬܟܪܗ ܚܙܩܝܐ. ܘܥܠ ܕܫܐܠܼ ܐܬܿܐܼ.", "ܐܬܗܦܟ ܫܡܫܐ .ܝܗ. ܕܪ̈ܓܝܢ ܠܒܬܪܗ.܀܀ ܫܢܬ ܐܠܦܐ [ܘܡ̈ܬܝܢ] ܘ.ܨܓ. ܡܪܘܕܟ ܒܠܥܕ ܡܠܟܐ ܕܒܒܝܠ", "ܫܕܪ ܩܘܪ̈ܒܢܐ ܠܚܙܩܝܐ.܀܀ ܫܢܬ ܐܠܦܐ ܘܬܠܬܡܐܐܼ. ܒܣܝܩܠܝܐ ܟܪܘܢܣܘܣ ܡܕܝܢܬܐ ܐܬܒܢܝܬ.܀܀ ܫܢܬ", "ܐܠܦܐ ܘܬܠܬܡ̈ܐܐ ܘܐܪ̈ܒܥܼ. ܡܝܬ ܚܙܩܝܐ. ܘܐܡܠܟ ܡܢܫܐ ܒܪܗ ܒܬܪܗܼ ܫܢ̈ܝܐ ܚܡ̈ܫܝܢ ܘܚܡܫ.", "ܘܢܩܡܘܕܝܐ ܡܕܝܢܬܐ ܐܬܒܢܝܬ. ܘܣܝܒܘܠܐ ܐܬܝܕܥܬ.܀܀ ܫܢܬ ܐܠܦܐ ܘ.ܫܙ. ܩܪܐܛܘܢ ܘܦܐܪܝܢ ܘܝܘܒܐܪܝܘܣ", "ܘܐܓܒܐܛܢܐ ܡܕ̈ܝܢܬܐ ܐܬܒ̈ܢܝܝܢ.܀܀ ܫܢܬ ܐܠܦܐ ܘܬܠܡܐܐ ܘܥܣܪ̈ ܠܐܒܪܗܡܼ. ܢܘܡܐ ܦـ[ـܡܦܝـ]ـܠܝܣ", "ܒܢܼܐ ܩܦܛܘܐܠܝܘܢ ܡܢ ܫ̈ܬܐܣܘܗܝ. ܘܦܬܢܝܘ [ܒܢܘ] ܛܪ[ܢܛܐ.] ܘܩܘܪ̈ܢܬܝܐ ܒܢܼܘ ܩܪܩܘܪܐ.܀܀ ܫܢܬ", "ܐܠܦܐ ܘ.ܫܘ. ܠܡܢܫܐ ܡܠܟܐ ܕܝܗܘܕܼ ܪ̈ܒܝ ܚܝܠܐ ܕܐܬܘܪ ܕܒܪ ܒܫܒܝܐܼ. ܘܐܚܬܘܗܝ ܠܒܒܝܠ.܀ ܘܒܗܿ", "ܒܫܢܬܐܼ ܓܠܐ ܐܬܒܢܝܬ ܒܣܝܩܠܝܐ: ܘܦܐܣܠܝܣ ܒܦܡܦܝܠܝܐ.܀܀ ܫܢܬ ܐܠܦܐ ܘ.ܫܠ. ܩܐܠܟܕܘܢ ܡܕܝܢܬܐ", "ܐܬܒܢܝܬ.܀܀ ܫܢܬ ܐܠܦܐ ܘ.ܫܡܒ. ܡܢܫܐ ܟܕ ܐܝܬܘܗܝ ܒܫܒܝܬܐܼ ܐܬܦܢܝ ܠܘܬ ܐܠܗܐ ܕܐܒ̈ܗܘܗܝ. ܘܣܠܼܩ", "ܘܬܩܢ ܥܠ ܕܘܟܬܗ ܘܥܠ ܡܠܟܘܬܗ.܀ ܘܒܗܿ ܒܫܢܬܐܼ ܐܬܒܢܝܬ ܩܘܙܝܩܘܣ ܡܕܝܢܬܐ.", "ܘܒܐܝܛܠܝܐ ܠܐܩܪܘ ܡܕܝܢܬܐ.܀܀ ܫܢܬ ܐܠܦܐ ܘ.ܫܢܛ. ܡܝܬ ܡܢܫܐ. ܘܐܡܠܛ ܐܡܘܢ ܒܪܗ ܒܬܪܗܼ ܐܝܟ", "ܦܘܫܩܐ ܕܫܒܥܝܢܼ ܫܢ̈ܝܐ ܬܪ̈ܬܥܣܪܐܼ. ܘܐܝܟ ܥܒܪ̈ܝܐ ܫܢܿܝܐ ܬܪ̈ܬܝܢ. ܡܢܫܐ ܡܠܟܐ ܕܝܗܘܕܼ. ܐܬܠܚܡ", "ܥܠ ܐܫܥܝܐ: ܘܫܕܪ ܓܒܪ̈ܐ ܒ̈ܢܝ ܥܘܼܠܐܿ. ܘܢܣܪܘܗܝ ܒܡܣܪܐ ܒܓܘ ܩܝܣܐ. ܡܢ ܪܝܫܗ ܘܥܕܡܐ", "ܠܪ̈ܓܠܘܗܝ. ܘܒܪ ܡܐܐ ܘܥܣܪ̈ܝܢ ܫܢ̈ܝܢ ܗܘܼܐ ܟܕ ܢܣܪܘܗܝ. ܘܬܫ̈ܥܝܢ ܫܢ̈ܝܢ ܗܘܐ ܢܒܝܐ ܠܐܠܗܐ.܀܀", "ܫܢܬ ܐܠܦܐ ܘ.ܫܣ. ܒܦܢܛܘܣܼ. ܐܣܛܘܪܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܣܓ. ܐܩܢܛܿܘܣ ܘܣܛܐܓܝܪܐ", "ܘܠܐܡܦܣܩܘܣ ܘܐܒܕܪܐ ܡܕ̈ܝܢܬܐ ܐܬܒܢ̈ܝ.܀܀ ܫܢܬ ܐܠܦܐ ܘܬܠܬܡܐܐ ܘܫܬܝܢ ܘܫܒܥܼ. ܒܣܝܩܠܝܐ ܣܝܠܝܢܘܣ", "ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܥ. ܒܦܢܛܘܣ ܒܪܘܣܛܢܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܥܐ.", "ܡܝܬ ܐܡܘܢ. ܘܐܡܠܼܛ ܝܘܫܼܝܐ ܒܪܗ ܒܬܪܗܼ ܫܢ̈ܝܐ ܬܠܬܝܢ ܘܚܕܐ. ܚܠܩܝܐ ܪܒ ܟ̈ܗܢܐ ܡܬܝܕܥ ܗܘܐ.", "ܡܬܢܒܐ ܗܘܐ ܨܦܢܝܐ.܀܀ ܫܢܬ ܐܠܦܐ ܘ.ܫܦܕ. ܫܪܝ ܐܪܡܝܐ ܒܢܒܝܘܬܐ.܀ ܘܒܗܿ ܒܫܢܬܐܼ ܒܢܼܐ ܒܐܛܘܣ", "ܠܩܘܪܝܢܐ.܀܀ ܫܢܬ ܐܠܦܐ ܘ.ܫܦܘ. ܣܝܢܘܦܐ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘ.ܫܦܚ. ܠܝܦܪܐ ܡܕܝܢܬܐ", "ܐܬܒܢܝܬ.܀܀ ܫܢܬ ܐܠܦܐ ܘ.ܫܦܛ. ܥܒܼܕ ܝܘܫܝܐ ܦܣܟܐ. ܘܒܗܿ ܒܫܢܬܐ ܕܘܪܐܟܝܘܢ ܡܕܝܢܬܐ ܐܬܒܢܝܬ.", "ܡܬܢܒܝܢ ܒܗܢܐ ܙܒܢܐܼ. ܐܪܡܝܐ ܘܨܦܢܝܐ ܘܚܘܠܕܝ.܀܀ ܫܢܬ ܐܠܦܐ ܘ.ܬ. ܘܚܕܐܼ. ܣܠܼܩ ܦܪܥܘܢ ܢܟܘܼ", "ܘܡܚܼܐ ܩܪܒܐ ܥܡ ܝܘܫܝܐ ܥܠ ܦܪܬ. ܘܐܦ ܐܬܩܼܛܠ ܡܢܗ. ܘܐܡܠܟ ܝܗܘܚܙ ܒܪܗ ܒܬܪܗܼ ܝܪ̈ܚܐ ܬ̈ܠܬܐ.", "ܘܕܒܪܗ ܦܪܥܘܢ ܠܡܨܪܝܢ܆ ܘܐܡܠܼܟ ܝܘܝܐܩܝܡ ܐܚܘܗܝ ܒܬܪܗܼ ܫܢ̈ܝܐ ܬܪ̈ܬܥܣܪܐ.܀܀ ܫܢܬ ܐܠܦܐ ܘ.ܬܗ.", "ܣܠܼܩ ܢܒܘܟܕܢܨܪ ܘܟܒܫܗܿ ܠܐܘܪܫܠܡܼ. ܘܐܚܬ ܫܒܝܬܐ ܣܓܝܐܬܐ. ܘܐܦ ܡ̈ܐܢܝ ܬܫܡܫܬܐ", "ܐܚܼܬ ܥܡܗ. ܘܐܪܡܝ ܡܕܬܐܥܠ ܝܘܝܐܩܝܡ ܘܫܢܝ. ܘܒܗܿ ܒܗܕܐ ܫܒܝܬܐ ܢܚܬܘ ܚܢܢܝܐ ܘܥܙܪܝܐ ܘܡܝܫܐܝܠ", "ܒ̈ܢܝ ܝܘܝܟܝܢ ܒܪ ܝܘܝܐܩܝܡ ܒܪ ܝܘܫܝܐ. ܘܕܢܝܐܝܠ ܒܪܗ ܕܝܘܝܐܩܝܡ ܒܪ ܝܘܫܝܐܼ ܠܒܒܝܠ.܀܀ ܫܢܬ", "ܐܠܦܐ ܘ.ܬܝܒ. ܣܠܼܩ ܬܘܒ ܢܒܘܟܕܢܨܪ ܘܐܚܕ ܠܝܗܘܕܐ. ܘܣܓܝ̈ܐܐ ܡܢ ܝܗ̈ܘܕܝܐ ܒܫܒܝܐ ܕܒܼܪܘ ܘܣܘܓܐܐ", "ܡܢ ܡ̈ܐܢܝ ܩܘܕܝܫܐ ܢܝܒܘ. ܘܡܐܕܬܐ ܐܪܡܝ ܥܠ ܝܘܝܩܝܡܼ ܘܫܢܝܗ.܀܀ ܫܢܬ ܐܠܦܐ ܘ.ܬܝܕ. ܡܝܼܬ", "ܝܘܝܩܝܡ. ܘܐܡܠܼܟ ܝܘܟܢܝܐ ܒܪܗ. ܘܒܕܬܠܬܐ ܝܪ̈ܚܝܢ ܕܡܠܟܘܬܗܼ. ܣܠܼܩ ܬܘܒ ܢܒܘܟܕܢܨܪ ܥܠܘܗܝܼ.", "ܘܫܒܝܗܝ ܠܗ ܘܠܥܡܐ ܣܓܝܐܐ. ܘܐܚܬܗ ܠܒܒܝܠ.. ܡܬܢܒܝܢ ܗܘܘ ܒܗܢܐ ܒܗܢܐ ܙܒܢܐܼ. ܐܘܪܝܐܼ ܗܿܘ", "ܕܩܼܛܠ ܝܘܝܩܝܡܼ ܘܐܪܡܝܐ ܒܝܗܘܕ܇ ܘܒܒܒܝܠ ܕܢܝܐܝܠ ܘܚܢܢܝܐ ܘܥܙܪܝܐ ܘܡܝܫܐܝܠ.܀ ܨܕܩܝܐ ܐܡܼܠܟ", "ܚܠܦ ܝܘܟܢܝܐ ܒܪ ܐܚܘܗܝܼ ܫܢ̈ܝܐ ܚܕܥܣܪ̈ܐ.܀܀ [ܫܢܬ ܐܠـ]ـܦܐ ܘܐܪ̈ܒܥܡܐܐ ܘܫܬܬܥܣܪ̈ܐ ܠܐܒܪܗܡܼ.", "ܩܡܪܝܢܐ ܡܕܝܢܬܐ ܐܬܒܢܝܬ. ܘܬܘܒ ܦܪܝܢܬܘܣ ܡܕܝܢܬܐ ܐܬܒܢܝܬ. ܡܬܢܒܝܢ ܗܘܘ ܕܝܢ ܒܒܝܠܼ. ܕܢܝܐܝܠ", "ܘܚܒܪ̈ܘܗܝ. ܘܒܝܗܘܕܼ ܐܪܡܝܐ ܘܒܪܘܟ.܀܀ ܫܢܬ ܐܠܦܐ ܘ.ܬܝܛ. ܚܙܩܝܐܝܠ ܫܪܝ ܒܢܒܝܘܬܐ.. ܘܡܣܠܝܐ", "ܡܕܝܢܬܐ ܐܬܒܢܝܬ.. ܢܒܝܐ ܕܓܠܐܼ ܚܢܢܝܐ.. ܣܠܘܢ ܣܿܐܡ ܢ̈ܡܘܣܐ ܡܬܝܕܥ.܀܀ ܫܢܬ ܐܠܦܐ ܘ.ܬܟܘ.", "ܣܠܼܩ ܢܒܘܟܕܢܨܪ ܡܠܟܐ ܕܒܒܝܠܼ. ܘܫܒܗܿ ܠܟܠܗܿ ܐܪܥܐ ܕܡܥܪܒܐ. ܡܢ ܦܪܬ ܘܥܕܡܐ ܠܝܡܐ. ܘܥܼܠ", "ܠܓܙܪ̈ܬܐ ܕܝܡܐܼ. ܘܫܒܼܐ ܘܥܩܪܗܿ ܠܨܘܪ ܘܐܘܩܕܗܿ ܒܢܘܪܐ. ܘܩܛܠܗ ܠܚܝܪܡ ܡܠܟܐ ܕܨܘܪ. ܘܥܼܠ", "ܠܡܨܪܝܢ ܒܬܪ ܒ̈ܢܝ ܐܝܣܪܝܠܼ. ܗܠܝܢ ܕܐܚܕܘ ܓܘܣܐ ܒܦܪܥܘܢ ܡܠܟܐ ܕܡܨܪܝܢ. ܘܚܪܒܗܿ ܠܡܨܪܝܢ.", "ܘܫܒܼܐ ܠܒ̈ܢܝ ܐܝܣܪܐܝܠ. ܘܟܕ ܢܦܼܩ ܡܢ ܝܡܐܼ. ܟܒܫܗܿ ܠܐܘܪܫܠܡܼ. ܘܐܫܠܡܗ ܐܠܗܐ ܠܨܕܩܝܐ", "ܒܐܝܕ̈ܘܗܝ. ܘܩܼܿܛܠ ܠܒ̈ܢܘܗܝ ܩܕܡܘܗܝ. ܟܕ ܚܐܪ ܒܗܘ̤ܼ ܒܕܒܠܬ ܕܚܡܬ. ܘܕܝܠܗ ܥܘܪ", "ܥܝ̈ܢܘܝܗܼ ܘܫܕܪܗ ܠܒܒܝܠ. ܘܢܒܘܙܪܕܢ ܪܒ ܕ̈ܚܫܐܼ. ܥܩܪܗ ܠܫܘܪܗܿ ܕܐܘܪܫܠܡ. ܐܘܐܘܩܕ ܒܢܘܪܐ", "ܠܗܝܟܠܗ ܕܡܪܝܐ. ܘܢܚܫܐ ܘܦܪܙܠܐ ܘܡ̈ܐܢܐ ܢܣܒ ܥܡܗ ܠܒܒܝܠ. ܘܫܡܥܘܢ ܪܒ ܟ̈ܗܢܐܼ ܡܛܠ ܕܗܘܼܬ ܠܗ", "ܒܦܐܪܪܣܝܐ ܠܘܬ ܪܒ ܕ̈ܚܫܐ ܐܦܝܣܗ: ܘܝܗܼܒ ܠܗ ܟܠܗܘܢ ܣܦܪ̈ܐ ܕܟ̈ܬܒܐܼ ܘܠܐ ܐܘܩܕ ܐܢܘܢ ܒܢܘܪܐ.", "ܘܟܼܿܢܫ ܐܢܘܢ ܫܡܥܘܢ ܪܒ ܟ̈ܗܢܐܼ. ܘܐܪܡܝ ܐܢܘܢ ܒܒܝܪܐ. ܘܡܠܼܐ ܦܝܪܡܐ ܪܡܐ ܕܢܚܫܐ ܢܘܪܐܼ. ܘܣܡ", "ܒܒܝܪܐ. ܘܚܪܒܬ ܐܘܪܫܠܡ. ܗܢܐ ܐܝܬܘܗܝ ܫܡܥܘܢ ܪܒ ܟ̈ܗܢܐ: ܗܿܘ ܕܐܣܼܝܪ ܗܘܐ ܡܢ ܪܘܚܐ ܩܝܕܫܐ.", "ܕܠܐ ܢܚܙܐܡܘܬܐ ܥܕܡܐ ܕܚܙܐ ܠܡܫܝܚܐ: ܐܝܟ ܡܐ ܕܐܢ̈ܫܝܢ ܐܡܪܝܢ. ܪܚܝܩ ܕܝܢ ܡܢ ܗܪܟܐ ܡܘܠܕܗ", "ܕܡܫܝܚܐܼ. ܫܢ̈ܝܢ ܚ̈ܡܫܡܐܐ ܘܬܫܥܝܢ ܘܚܕܐ. ܘܠܝܬ ܠܡܬܦܠܓܘ ܥܠ ܗܕܐ. ܡܛܠ ܕܚܝܪܡ ܡܠܟܐ ܕܨܘܪܼ", "ܐܝܟ ܕܐܡܪܝܢ ܥܠܘܗܝ ܕܗܢܐ: ܕܩܛܠ ܢܒܘܟܕܢܨܪ ܡܠܟܐ ܕܒܒܝܠ ܒܫܢܬܐ ܗܕܐ. ܗܼܘ ܐܝܬܘܗܝ ܪܚܡܗ ܕܕܘܝܕ", "ܘܕܫܠܡܘܢ ܒܪܗ. ܐܝܬ ܕܝܢ ܡܢ ܙܒܢܐ ܕܕܘܝܕ ܥܕܡܐ ܠܫܢܬܐ ܗܕܐܼ݂ ܫܢ̈ܝܐ ܐܪܒܥܡܐܐ ܘܬܡ̈ܢܝܢ ܘܫ̈ܬ.", "ܘܐܢ ܗܢܐ ܗܟܢܐ ܚܝܼܐ ܥܠ ܡܘܢ ܐܝܬ ܦܘܠܓܐ ܡܛܠ ܗܿ، ܕܡܢ ܪܘܚܐ ܩܕܝܫܐ ܐܣܝܪ ܗܘܐ.܀܀ ܫܢܬ ܐܠܦܐ", "ܘܐܪܒܥܡܐܐ ܘܐܪ̈ܒܥܝܢ ܠܐܒܪܗܡܼ. ܡܬܢܒܝܢ ܗܘܘ ܒܒܝܠ ܕܢܝܐܝܠ ܘܚܙܩܝܐܝܠ: ܘܒܝܗܘܕܼ ܐܪܡܝܐ ܘܒܪܘܟ.", "ܢܒ̈ܝܐ ܕ̈ܓܠܐܼ ܐܚܝܐܝܒ ܘܨܕܩܝܐ ܘܫܡܥܝ.܀܀ ܫܢܬ ܐܠܦܐ ܘ.ܬܡܛ. ܡܝܬ ܢܒܘܟܕܢܨܪ. ܘܐܡܠܼܟ ܐܘܝܠ", "ܡܪܘܕܟ.. ܡܬܢܒܐ ܒܐܓܦܛܣ ܐܪܡܝܐ.. ܘܐܣܘܦܘܣ ܡܟܬܒ ܡ̈ܬܠܐ ܡܬܝܕܥ.܀܀ ܫܢܬ ܐܠܦܐ ܘ.ܬܢܒ. ܐܦܩ", "ܐܘܝܠ ܡܪܘܕܟ ܠܝܘܟܢܝܐ ܡܢ ܒܝܬ ܐܣܝܪ̈ܐ. ܘܒܐܝܩܪܐ ܐܩܝܡܗ. ܘܢܣܼܒ ܠܗ ܐܢܬܬܐ ܠܓܝܘܬ ܒܪܬ", "ܐܠܝܩܝܡ. ܘܐܘܠܕ ܡܢܗܿ ܠܫܐܠܬܝܠ. ܥܠ ܗܕܐ ܐܡܼܪ ܟܬܒܐܼ. ܕܝܘܫܝܐ ܐܘܠܕ ܠܝܘܟܢܝܐ ܘܠܐ̈ܚܘܗܝ", "ܒܓܠܘܬܐ ܕܒܒܝܠ. ܘܫܐܠܬܝܠ ܢܣܼܒ ܠܗ ܐܢܬܬܐܼ. ܠܚܛܝܒܬ ܒܪܬ ܗܠܩܢܐ: ܘܐܘܠܕ ܡܢܗܿ", "ܠܙܘܪܒܒܝܠ ܗܿܘ ܕܣܠܼܩ ܥܡ ܥܡܐ ܡܢ ܒܒܝܠ.܀܀ ܫܢܬ ܐܠܦܐ ܘ.ܬܢܕ. ܡܝܼܬ ܐܘܝܠ ܡܪܘܕܟ. ܘܐܡܠܼܟ", "ܒܠܛܫܝܪ ܡܢ ܒܬܪܗ.܀܀ ܘܒܫܢܬ ܐܠܦܐ ܘ.ܬܢܘ. ܦܫܩ ܠܗ ܕܢܝܐܝܠ ܟܬܒܐ. ܘܒܗ ܒܠܠܝܐ ܐܬܩܛܠ. ܘܩܒܠ", "ܡܠܟܘܬܗ ܟܘܪܫ ܦܪܣܝܐܼ. ܫܢ̈ܝܐ ܬܠܬܝܢ. ܟܘܪܫ ܦܪܣܝܐ ܐܣܩ ܠܫܒܝܬܐ ܡܢ ܒܒܝܠ. ܥܕܡܐ ܠـ[ـܚܡܫܝܢ", "ܐܠܦـ]ـܝܢ. ܘܠܡܕܒܐ ܩܝܡ. ܘܫ̈ܬܐܣܐ ܕܗܝܟܠܐ ܣܡ. ܘܡܛܠ ܕܟܠܘ ܐܢܘܢ [ܥܡ̈ܡܐ] ܕܚܕܪ̈ܝܗܘܢܼ ܩܘܝܬ", "ܥܒܝܕܬܐ ܕܠܐ ܓܡܘܪܝܐ ܥܕܡܐ ܠܕܘܪܝܘܫ ܡܠܟܐ.܀ ܟܢܫ ܕܝܢ ܟܠܗ ܙܒܢܐ ܕܫܒܝܗ ܕܥܡܐ ܕܝܗ̈ܘܕܝܐܼ", "ܠܫ̈ܢܝܐ ܫܒ̈ܥܝܢ. ܘܗ̈ܠܝܢ ܐܝܟ ܡܢܝܢܐ ܕܐ̈ܢܫܝܢ܆ ܡܢ ܫܢܬ ܬܠ̈ܬ ܕܝܘܝܩܝܡܼ. ܥܕܡܐ ܠܫܢܬ ܬܫܥܣܪܐ", "ܕܟܘܪܫ. ܐܝܟ ܡܢܝܢܐ ܬܘܒ ܕܐܚܪ̈ܢܐܼ. ܒܫܘܪܝܗܿ ܕܢܒܝܘܬܗ ܕܐܪܡܝܐܿ. ܕܗܼܘܬ ܒܫܢܬܐ ܕܬܠܬܥܣܪܐ", "ܕܝܘܫܝܐ. ܡܢ ܫܢܬ ܚ̈ܡܫ ܕܝܢ ܕܢܒܝܘܬܗ ܕܐܪܡܝܐܼ. ܥܕܡܐ ܠܫܢܬ ܩܕܡܝܬܐ ܕܟܘܪܫܼ. ܗܘ̈ܝܢ ܫܢ̈ܝܐ", "ܫܒ̈ܥܝܢ. ܫܒ̈ܥܝܢ ܕܝܢ ܕܚܘܪܒܗ ܕܗܝܠܟܐܼ. ܒܝ̈ܘܡܝ ܕܪܝܫܘ ܡܫܬܡ̈ܠܝܢ܆ ܡܢ ܫܢܬ ܬܫܥܣܪܐ", "ܕܢܒܘܟܕܢܨܪ.܀ ܡܬܢܒܝܢ ܕܝܢ ܒܗܢܐ ܙܒܢܐܼ ܕܢܝܐܝܠ ܘܚܙܩܝܐܝܠ ܒܒܝܠ: ܘܒܝܗܘܕܼ ܚܒܩܘܩ ܘܚܓܝ", "ܘܙܟܪܝܐ.. ܝܫܘܥ ܒܕ ܝܘܙܕܩ ܪܒ ܟ̈ܗܢܐ. ܘܙܘܪܒܒܝܠ ܒܪ ܫܐܠܬܝܠܼ ܪܝܫ ܥܡܐ ܡܬܝܕܥܝܢ ܗܘܘ. ܒܗܢܐ", "ܙܒܢܐܼ ܫܘܫܢ ܢܬܢܨܚܐ ܗܘܬ. ܦܪܩܘܕܣ ܪܒܗ ܕܦܝܬܘܓܪܝܘܣ ܡܕܝܢܬܐܼ. ܒ̈ܢܝ ܣܡܘܣ ܒܢܼܘ.܀܀ ܫܢܬ ܐܠܦܐ", "ܘ.ܬܦܗ. ܛܐܡܘܪܝܣ ܐܢܬܬܐ ܡܠܟܬܐ ܩܿܛܠܬ ܠܟܘܪܫ. ܘܐܡܠܟ ܩܡܒܘܣܣܼ ܫܢ̈ܝܐ ܬܡ̈ܢܐ. ܥܠ ܩܡܒܘܣܣ", "ܡܬܐܡܪ ܠܘܬ ܥܒܪ̈ܝܐܼ. ܕܢܒܘܟܢܕܢܨܪ ܕܬܪ̈ܝܢ ܡܬܩܪܐ: ܕܒܝܘ̈ܡܬܗ ܬܫܥܝܬܐ ܕܝܗܘܕܝܬ ܐܿܡܪܝܢ", "ܕܗܘܼܬ.܀܀ ܫܢܬ ܐܠܦܐ [ܘ.ܬܘ] ܘܬܫܥܝܢ ܘܬܠܬܼ. ܣܠܩ ܐܠܝܦܪܢܐ ܪܒ ܚܝܠܐ ܕܢܒܘܟܕܢܨܪܼ. ܥܠ ܟܠܗܿ", "ܣܘܪܝܐ ܘܫܼܒܐ ܘܩܼܛܠ ܘܐܚܪܒܗܿ. ܘܐܬܩܛܠ ܡܢ ܝܗܘܕܝܬ ܥܒܪܝܬܐ. ܘܐܝܢܐ ܕܨܒܐ", "ܕܢܩܪܐ ܘܢܐܠܦ ܓܘ̈ܢܚܐ ܕܥܒܕܼ. ܢܩܪܐ ܒܬܫܥܝܬܐ ܕܝܗܘܕܝܬ.܀ ܘܒܗܿ ܒܫܢܬܐ ܗܕܐ ܡܝܼܬ ܩܡܒܘܣܣ.", "ܘܐܚܕ ܡܠܟܘܬܐ ܐܚ̈ܐ ܡ̈ܓܘܫܐܼ ܝܪ̇ܐ ܫܒ̈ܥܐ. ܘܡܢ ܒܬܪܗܘܢ ܐܚܼܕ ܕܘܪܝܫܼ. ܫ̈ܢܐ ܬܠܬܝܢ ܘܫܬ.܀", "ܡܬܢܒܝܢ ܠܘܬ ܥܒܪ̈ܝܐܼ. ܚܓܝ ܘܙܟܪܝܐ ܘܡܠܟܝ.܀܀ ܫܢܬ ܐܠܦܐ [ܘ.ܬ] ܘܬܫܥܝܢ ܘܚܡܫܼ. ܣܠܼܩ ܥܡܐ ܡܢ", "ܒܒܝܠ ܗܿܘ ܕܦܫ ܡܢ ܟܘܪܫ.܀܀ ܫܢܬ ܐܠܦܐ ܘܚܡܫܡܐܐܼ. ܐܫܬܿܠܡ ܒܢܝܢܗ ܕܗܝܟܠܐ ܒܢܒܝܘܬܐ ܕܚܓܝܪ", "ܘܕܙܟܪܝܐ.܀܀ ܫܢܬ ܐܠܦܐ ܘ.ܢܿܟܐ. ܦܘܪܐܓܐܪܘܣ ܦܝܠܣܦܐ ܡܝܼܬ. ܕܚܝܐ ܫܢ̈ܝܐ ܬܫܥ̈ܝܢ ܘܚܿܡܫ.܀܀", "ܫܢܬ ܐܠܦܐ ܘ.ܢܿܟܛ. ܡܝܼܬ ܕܪܝܘܫ. ܘܐܡܠܼܟܚܫܝܪܫ ܒܪܗ ܒܬܪܗܼ ܫܢ̈ܝܐ ܥܣܪ̈ܝܢ.܀܀ ܫܢܬ ܐܠܦܐ", "ܘܚܡܫܡܐܐ ܘܬܠܬܝܢ ܘܫܒܥܼ. ܗܘܼܐ ܩܪܒܐ ܕܒܬܪܡܘܦܠܘܣ. ܘܬܟܬܘܫܐ ܕܒܐ̈ܦܐ ܕܒܣܠܡܝܢܐ.܀ ܡܬܝܕܥܝܢ", "ܕܝܢ ܒܗܢܐ ܙܒܢܐܼ ܕܒܝܬ ܕܝܘܓܘܪܘܣ ܦܝ̈ܠܣܦܐܼ. ܘܕܒܝܬ ܦܝܢܕܐܪܘܣ.܀܀ ܒܫܢܬ ܐܠܦܐ ܘܚܡܫܡܐܐ", "ܘܐܪܒܥܝܢ ܘܬܫܥܼ. ܡܝܼܬ ܚܫܝܪܫ. ܘܐܡܼܠܟ ܐܪܛܒܢܼ ܝܪ̈ܚܐ ܫܒ̈ܥܐ. ܘܒܬܪܗ ܐܪܛܚܫܫܬ ܐܪܝܟ ܐܝܕܐܼ", "ܫܢ̈ܝܐ .ܡܐ.܀ ܒܝ̈ܘܡܬܗ ܕܗܢܐ ܐܡܪܝܢ ܕܗܘܼܐ ܐܣܬܝܪ ܘܡܪܕܟܝ. ܡܬܝܕ̈ܥܝܢ ܠܘܬ ܥܒܪ̈ܝܐܼ. ܥܙܪܐ", "ܣܦܪܐܼ ܘܐܠܝܐܫܒ ܪܒ ܟ̈ܢܐ. ܘܕܒܝܬ ܦܝܬܓܘܪܣ ܣܿܓܝܢ ܗܘܘ.܀ ܫܢܬ ܐܠܦܐ ܘ.ܢܿܣܗ. ܒܪܗܘܡܐܼ", "ܩܠܐܪܝܘܢ ܐܓܘܢܐ ܕܡܐܐ ܫܢ̈ܝܢܼ ܩܕܡܝܐܝܬ ܐܬܕܒܿܪ. ܗܿܘ ܕܐܦ ܡܪܝ ܐܝܣܚܩܼ ܡܐܡܪ̈ܐ ܣ̈ܓܝܐܐ ܥܒܼܕ", "ܥܠܘܗܝ.܀܀ ܫܢܬ ܐܠܦܐ ܘܚܡܫܡܐ ܘܫܬܝܢ ܘܬܫܥܼ. ܣܠܼܩ ܢܚܡܝܐ ܫܩܝܐ ܘܕܢܿܩܝܡ ܠܡܕܝܢܬܐ ܘܠܫܘܪܐ", "ܕܐܘܪܫܠܡ.. ܪܒ ܟ̈ܗܢܐ ܝܘܝܕܥ. ܡܬܢܒܝܐ ܕܝܢ ܒܗܢܐ ܙܒܢܐܼ ܐܘܕܝܣ ܐܢܬܬܐ.܀܀ ܫܢܬ", "ܐܠܦܐ ܘܚܡܫܡܐܐ ܘܚܡܫܝܢ܆ ܟܐܦܐ ܒܢܗܪ̈ܘܬܐ ܕܐܓܘܣ ܢܦܠܬ.", "ܫܢܬ ܐܠܦܐ ܘܚ̈ܡܫܡܐܐ ܘܬܡ̈ܢܝܢ ܘܬܠ̈ܬܼ. ܡܫܬܠܿܡ ܥܿܒܕܐ ܕܒܿܢܝܢܐ ܕܡܝܕܢܬܐ", "ܘܕܫܘܪܐ ܒܐܝܕ̈ܝ ܢܚܡܝܐ ܫܩܝܐ.܀ ܡܬܝܕܥܝܢ ܣܘܩܪܛܝܣ ܘܕܘܡܩܪܝܛܘܣ.܀܀ ܫܢܬ ܐܠܦܐ ܘ.ܢܿܦܙ. ܗܘܐ", "ܡܘܬܢܐ ܪܒܐ ܘܕܚܝܠܐ ܒܐܬܢܘܣܼ ܥܕܡܐ ܕܠܐ ܡܡܕܝܢ ܗܘܘ ܠܡܩܒܪ ܚܕ̈ܕܐ.܀܀ ܫܢܬ ܐܠܦܐ ܘܚܡܫܡܐܐ", "ܘܬܫܥܝܢ܆ ܡܝܬ ܐܪܛܚܫܫܟ. ܘܐܡܠܼܟ ܟܣܪܟܣܣ ܕܬܪܝܢܼ ܝܪ̈ܚܐ ܬܪ̈ܝܢ. ܘܒܬܪܗ ܣܘܓܕܝܐܢܘܣܼ ܝܪ̈ܚܐ", "ܫ̈ܒܥܐ. ܘܒܬܪܗ ܕܪܝܘܫܼ ܫܢ̈ܝܐ .ܝܛ..܀܀ ܫܢܬ ܐܠܦܐ ܘ.ܢܿܨܐ.܇ ܟܕ ܗܘܼܘ ܙܘ̈ܐ ܩ̈ܫܝܐ ܙܝ̈ܥܐܼ.", "ܐܟܐܠܐܢܟܐ ܕܠܘܬ ܠܐܩܪܘ ܐܬܬܙܝܥܬܼ ܘܗܘܼܬ ܓܙܪܬܐ.. ܘܦܠܛܘܢ ܐܬܝܠܕ.܀ ܫܢܬ ܐܠܦܐ ܘ.ܬܪ.܇ ܗܘܐ", "ܐܘܠܨܢܐ ܪܒܐ ܥܠ ܐܬܢ̈ܝܐ.܀܀ ܫܢܬ ܐܠܦܐ ܘܫܬܡܐܐ ܘܬܫܥܼ. ܡܝܼܬ ܕܪܝܘܫ. ܘܐܡܠܼܟ ܐܪܛܚܫܝܫܬ ܒܪܗܼ", "ܫܢ̈ܝܐ ܐܪ̈ܒܥܝܢ.. ܒܝ̈ܘܡܝ ܗܢܐ ܡܣܬܒܪܐ ܠܝ ܬܫܥܝܬܐ ܕܐܣܬܝܪ.܀܀ ܫܢܬ ܐܠܦܐ ܘܫܬܡܐܐ ܘܥܣܪܝܢ", "ܘܬܪܬܝܢ܆ ܗܘܐ ܩܪܒܐ ܕܩܐܪ̈ܟܕܘܢܝܐ ܘܕܐܦܪܝܩܝܢܘܣ.. ܕܝܘܓܢܣ ܩܘܢܝܩܘܣ ܡܬܝܕܥ.܀܀ ܫܢܬ ܐܠܦܐ", "ܘܫܬܡܐܐ ܘ.ܠܒ.܇ ܗܘܼܐ ܙܘܥܐ ܪܒܐ. ܘܐܠܝܩܐ ܘܒܘܪܐ ܡܕ̈ܝܢܬܐ ܕܒܦܠܘܦܐܢܣܘܣ ܐܬܒܠܥ ܒܐܪܥܐ.܀܀ ܫܢܬ", "ܐܠܦܐ ܘܫܬܡܐܐ ܘܐܪܒܥܝܢ ܘܬܪܬܝܢ܆ ܦܠܛܘܢ ܘܐܟܣܢܐܦܘܢ ܘܐܝܣܘܩܪܛܝܣ ܪܗܝܛܪܐ ܡܬܝܕܥܝܢ..", "ܘܐܠܟܣܢܕܪܘܣ ܕܡܢ ܦܪܘܣ ܒܗܢܐ ܙܒܢܐ ܐܝܬܘܗܝ.܀܀ ܫܢܬ ܐܠܦܐ ܘܬܡܐܐ ܘܫܬܝܢ ܘܬܪ̈ܬܝܢ ܠܐܒܪܗܡܼ.", "ܐܬܝܠܕ ܐܠܟܣܢܕܪܘܣ ܒܪ ܦܝܠܦܘܣ ܡܩܕܘܢܝܐ.܀܀ ܫܢܬ ܐܠܦܐ ܘܫܬܡܐܐ ܘܚܡܫܝܢ܆ ܡܼܝܬ ܐܪܛܚܫܝܫܬ.", "ܘܐܡܠܝܟ ܐܘܟܘܣܿ ܫܢ̈ܝܐ ܥܣܪ̈ܝܢ ܘܫ̈ܒܥ.܀܀ ܫܢܬ ܐܠܦܐ ܘ.ܣܿܥܓ.܇ ܡܝܬ ܦܠܛܘܢ.܀܀", "ܫܢܬ ܐܠܦܐ ܘ.ܣܿܥܘ.: ܡܝܬ ܐܘܟܘܣ. ܘܐܠܡܟ ܐܪܣܣܼ. ܫ̈ܢܝܐ ܐܪ̈ܒܥ.܀܀ ܫܢܬ ܐܠܦܐ ܘ.ܣܣܗ. ܐܬܟܒܫܬ", "ܐܓܝܦܛܘܣ ܡܢ ܐܘܟܘܣ ܡܠܟܐ ܕܦܪ̈ܣܝܐ.܀܀ ܫܢܬ ܐܠܦܐ ܘܫܬܡܐܐ ܘ.ܣܛ. ܥܩܪ ܐܘܟܘܣ ܠܨܕܘܢ.܀ ܡܬܝܕܥ", "ܐܝܐܕܘܣ ܪܒ ܟ̈ܗܢܐ ܕܝܗ̈ܘܕܝܐ.܀܀ ܫܢܬ ܐܠܦܐ ܘܫܬܡܐܐ ܘܬܡܢܝܢ܆ ܡܢܫܐ ܐܚܘܗܝ ܕܐܝܐܕܘܣ ܪܒ ܟ̈ܗܢܐ", "ܒܢܼܐ ܒܛܘܪܐ ܕܓܪܙܝܡ ܗܝܠܟܐ.܀ ܘܒܗܿ ܒܫܢܬܐ ܗܕܐܼ ܡܝܬ ܐܪܣܣ. ܘܐܡܠܟ ܥܠ ܦܪ̈ܣܝܐ ܕܪܝܘܫܿ ܫܢ̈ܝܐ", "ܫ̈ܬ.܀ ܘܒܗܿ ܟܕ ܒܗܿ ܒܫܢܬܐ ܗܕܐܼ. ܡܼܝܬ ܐܦ ܦܝܠܦܘܣ ܡܠܟܐ ܕܡ̈ܩܕܘܢܝܐ. ܘܐܡܠܟ ܒܬܪܗ ܥܠ", "ܡܩܕܘܢܝܐܼ. ܐܠܟܣܢܕܪܘܣ ܒܪܗܼ ܫܢ̈ܝܐ ܬܪ̈ܬܥܣܪܐ ܘܝܪ̈ܚܐ ܐܫ̈ܬܐ.܀܀ ܫܢܬ ܐܠܦܐ ܘ.ܣܿܦܐ.: ܢܦܼܩ", "ܐܠܟܣܢܕܪܘܣ ܠܡܗܠܟܘ ܒܐܪܥܐܼ ܘܕܢܟܒܘܫ ܥܡ̈ܡܐ ܘܡ̈ܠܟܘܬܐ.܀", "ܡܢ ܬܫܥܝܬܐ ܕܥܠ ܐܠܟܣܢܕܪܘܣ.܀ ܟܕ ܕܝܢ ܨܼܒܐ ܕܢܦܘܩ ܘܢܗܠܟ ܒܐܪܥܐܼ. ܩܡ ܘܢܕܪ", "ܢܕܪܐ ܘܐܡܼܪ܆ ܕܐܢ ܢܐܬܐ ܡܫܝܚܐ ܒܪܗ ܕܐܠܗܐ ܒܝ̈ܘܡܬܝܼ ܐܣܓܘܕ ܠܗܼ. ܐܢܐܿ ܘܟܠܗܘܢ ܚܝ̈ܠܘܬܝ", "ܘܢܦܠܚܝܘܗܼܝ. ܘܐܠܐ ܢܐܬܐ ܒܝ̈ܘܡܬܝ ܟܠܝܠܐ ܗܢܐ ܕܒܪܝܫܝ ܘܟܘܪܣܝܐ ܗܢܐ ܕܡܠܟܘܬܝܼ. ܢܗܘܘܢ ܠܗ", "ܠܐܝܩܪܗ ܐܡܬܝ ܕܢܐܬܐ. ܘܗܠܝܢ ܬܡܢ̈ܝܢ ܠܝܛܪ̈ܝܢ ܕܗܒܐܼ. ܢܗܘܘܢ ܠܗ ܠܒ̈ܣܡܐ ܘܠܢܗܝܪ̈ܐ", "ܘܠܩܘܪ̈ܒܢܐ ܡܐ ܕܐܿܬܐ. ܘܩܡ ܕܒܪ ܥܡܗ ܬܠܬܡܐܐ ܘܥܣܪܝܢ ܘܐܪ̈ܒܥܐ ܐܠܦ̈ܝܢ ܚܝܠܐܼ ܘܐܙܠ ܠܡܨܪܝܢ܆", "ܘ ܐܘ̈ܡܢܐ. ܘܩܛܥ ܘܥܒܼܪ ܬܪܥܣܪ ܝܘ̈ܡܝܢ. ܘܐܫܟܚ ܦܩܥܬܐ ܕܚܕܪܐ ܗܠܝܢ. ܘ ܬܪܥܣܪ ܡ̈ܝܠܝܢ. ܘܠܗܿܘ", "ܝܡܐ ܡܝܬܐ ܘܠܐ ܐܫܟܚ ܕܢܐܙܠܘܢ ܬܘܒܼ. ܡܛܠ ܕܚܙܘ ܕܗܿܢܘܢ ܕܩܪܒܘ ܨܝܕ ܝܡܐ ܡܝܬܼܐ", "ܡܝܬ ܗܘܘ. ܘܣܠܼܩ ܐܙܠܼ ܒܗܿܝ ܦܩܥܬܐ ܐܝܟ ܕܟܬܝܒ ܒܬܫܥܝܬܐܼ ܥܕܡܐ ܠܡܥܪ̈ܒܝ ܫܡܫܐ. ܘܚܼܙܘ ܫܡܫܐ", "ܕܥܼܠܘ ܒܫܡܝܐ. ܘܐܝܟ ܐܣܦܝܪ̈ܐ ܕܢܘܪܐ ܢܬܪ̈ܢ ܗܘ̈ܝ ܡܢܗ ܒܗܿܘ ܥܕܡܐ. ܘܟܠܗܘܢ ܒܢ̈ܝ ܐܬܪܐ ܗܿܘ.", "ܘܚ̈ܝܘܬܐ ܘܦܪ̈ܚܬܐܼ ܥܪ̈ܩܢ ܗܘ̈ܝ ܠܡܥܪ̈ܐ. ܘܩܡ ܬܘܒ ܐܠܟܣܢܕܪܘܣ ܘܟܠܗ ܚܝܠܗܼ. ܘܐܬܦܢܝ ܕܢܐܙܠ", "ܠܡܕܢܚܐ. ܘܥܒܪ ܒܐܬܪ̈ܘܬܐ ܣܓܝ̈ܐܐܼ. ܥܕܡܐ ܠܐܬܪܐ ܕܐܝܬܘܗܝ ܗܘܐ ܒܝܢܬ ܡ̈ܟܠܘܬܐ ܕܪ̈ܗܘܡܝܐ", "ܘܕܦܘܪ̈ܣܝܐ. ܘܠܕܒܝܬ ܓܘܓ. ܫܕܪ ܕܝܢ ܐܠܟܣܢܕܪܘܣ ܐܝ̈ܙܓܕܐ ܕܢܐܡܪܘܢ܇ ܕܡܿܠܟܐ ܕܝܘ̈ܢܝܐ ܥܿܒܪ", "ܘܠܐ ܫܿܒܐ. ܘܠܐ ܡܿܚܪܒ. ܟܠܢܫ ܒܫܒܝܢܐ ܢܬܒ. ܘܒܠܚܘܕ ܣ̈ܒܐ ܥܬ̈ܝܩܐ ܕܐܝܬ ܒܗ ܒܐܬܪܐ ܢܿܐܬܘܢ", "ܨܝܕܝ. ܕܒܿܥܐ ܐܢܐ ܐܫܐܠ ܐܿܢܘܢ ܡܠܬܐ. ܘܟܕ ܐܬܘ ܐܡܼܪ ܠܗܘܢܼ. ܕܡܢܘ ܐܬܪܐ ܗܢܐ. ܐܡܿܪܝܢ ܠܗܼ", "ܕܕܪܝܘܫ ܡܠܟܐ ܕܦܪܣ. ܐܿܡܪ ܠܗܘܢܼ. ܘܗܢܐ ܛܘܪܐ ܪܒܐ ܘܥܫܝܢܐܼ. ܡܢܐ ܩܪܝܢ ܐܢܬܘܢ ܠܗ. ܐܡܿܪܝܢ", "ܠܗܼ. ܗܢܐ ܬܚܘܡܐ ܐܝܬܘܗܝ ܗܘܐ ܕܣܡܗ ܐܠܗܐܼ ܒܝܬ ܠܢ ܘܠܗܠܝܢ ܥܡ̈ܡܐ ܕܠܗܿܘ ܓܒܗ. ܘܐܙܿܠ ܗܟܢܐ", "ܥܕܡܐ ܠܗܢܕܘ ܓܘܝܬܐ. ܘܥܡ̈ܡܐ ܗܠܝܢ ܕܐܝܬ ܗܪܟܐܼ ܚܪ̈ܫܐ ܐܢܘܢ ܡܢ ܗܘ ܓܒܗ. ܘܡܐ ܕܒܿܥܝܢ ܕܢܦܩܘܢ", "ܠܩܪܒܐܼ. ܡܩܝܡܝܢ ܐܢܬܬܐ ܕܒܛܢܐ ܠܘܩܒܠ ܢܘܪܐ. ܥܕܡܐ ܕܢܦܿܩ ܥܘܠܗܿ. ܘܥܒܕܝܢ ܥܠܘܗܝ ܚܪ̈ܫܐ", "ܘܛܡܫܝܢ ܙܝܢܗܘܢ. ܘܗܘܐ ܚܕ ܡܢܗܘܢ ܡܬܚܙܐ ܐܝܟ ܡ̈ܬܝܢ ܦܪ̈ܫܢ. ܘܩ̈ܠܝܗܘܢ ܐܝܟ ܝܪܘܪ̈ܐ. ܐܿܡܪ", "ܠܗܘܢ ܐܠܟܣܢܕܘܣܼ. ܢܦܝܩ ܠܗܘܢ ܒܝܘ̈ܡܬܟܘܢ. ܐܿܡܪܝܢ ܠܗܼ. ܒܛܘܪܐ ܗܢܐ ܐܝܬ ܬܘܪܥܬܐ ܐܝܟ ܥܣܪ̈", "ܐܡ̈ܝܢ. ܘܡܢܗܿ ܢܦܩܝܢ ܒܙܒܢ ܙܒܢ. ܗܠܝܢ ܚ̈ܣܢܐ ܕܦܘܪ̈ܣܝܐ ܕܚܿܙܐ ܐܢܬܼ ܗܼܢܘܢ ܐܚܪܒܘ ܐܢܘܢ.", "ܘܐܿܡܪ ܠܗܘܢܼ. ܘܡܘܢ ܐܝܬܘܗܝ ܫܡܐ ܕܡܠܟܝ̈ܗܘܢ. ܐܿܡܪܝܢ ܠܗܼ. ܓܘܓ. ܘܡܓܘܓ.", "ܘܓܝܓ. ܘܬܿܡܪܬ ܘܬܡܿܪܬܢ. ܘܠܗܠ ܡܢܗܘܢܼ ܕܒܝܬ ܐܡܿܙܪܬ. ܘܠܗܠ ܡܢܗܘܢܼ ܕܒܝܬ ܟܠܒܒܪܢܫ. ܘܠܗܠ", "ܡܢܗܘܢܼ ܕܒܝܬ ܡܚܢ̈ܝ. ܘܠܗܠ ܡܢܗܘܢܼ ܠܝܬ ܒܪܢܫ. ܐܠܐ ܡܕܒܪܐ ܚܪܒܐܼ ܘܛܘܪ̈ܐ ܪܘܪ̈ܒܐ ܘܬܢ̈ܝܢܝܐ", "ܘܚܝ̈ܘܬܐ. ܘܠܗܠ ܡܢܗܘܢ ܦܪܕܝܣܗ ܕܐܠܗܐ. ܡܢ ܪܘܚܩܐ ܒܐܬܪܐ ܪܡܐܼ. ܐܝܟ ܒܝܬ ܐܪܥܐ ܠܫܡܝܐ ܕܿܡܐ", "ܕܡܬܚܙܐ ܕܣܝܡ. ܘܒܠܠܝܐ ܘܒܐܝܡܡܐ ܢܘܗܪܐ ܡܬܙܐ ܡܢ ܬܡܘܢ ܠܪܘܚܩܐ. ܐܿܡܪ ܠܗܘܢ: ܘܗܠܝܢ", "ܢܗܪ̈ܘܬܐܼ. ܦܪܬ ܘܕܩܠܬ ܘܦܫܘܢ ܘܓܝܚܘܢܼ. ܐܝܟܢܐ ܐܡܼܪ ܟܬܒܐ ܕܢܦܩܝܢ ܡܢ ܬܡܢ. ܐܡܿܪܝܢ ܠܗܼ.", "ܐܦܼܩ ܡܪܝܐ ܢܗܪ̈ܘܬܐ ܡܢ ܦܪܕܝܣܐ. ܘܕܠܐ ܢܐܙܠܘܢ ܒܢܝ̈ܢܫܐ ܥܠܝܗܘܢܼ ܘܢܥܠܘܢ ܠܦܪܕܝܣܐ. ܦܩܼܕ", "ܠܗܘܢ ܐܠܗܐ ܠܗܠܝܢ ܢܗܪ̈ܘܬܐܼ. ܕܢܚܬܘܢ ܘܢܐܙܠܘܢ ܒܓܘ ܐܪܥܐ ܡܣܝ̈ܘܢܐ ܣ̈ܓܝܐܐܼ. ܘܟܢ ܢܐܙܠܘܢ", "ܘܢܕܝܩܘܢ ܘܢܬܚܙܘܢ ܠܒܪ ܒܐܬܪ̈ܘܬܐ ܕܪܚܝܩܝܢ ܚܕ ܡܢ ܚܕ.. ܘܟܕ ܫܡܼܥ ܡܢܗܘܢ ܐܠܟܣܢܕܪܘܣ", "ܣܓܝ̈ܐܬܐܼ ܫܪܐ ܐܢܘܢ ܕܢܐܙܠܘܢ. ܘܦܩܕ ܗܘܐ ܠܟܠܗܘܢ ܐܘ̈ܡܢܐ ܗܿܢܘܢ ܕܐܝܬܝ ܡܢ ܡܨܪܝܢ܆ ܘܥܒܼܕ", "ܬܪܥܐ ܪܒܐ ܕܦܪܙܠܐ: ܒܗܿ ܒܗܿܝ ܬܘܪܥܬܐ ܕܐܝܬ ܒܛܘܪܐ ܗܿܘ. ܘܫܥܘܗܝ ܒܦܪܙܠܐ. ܘܩܼܒܥܘܗܝ", "ܒܡ̈ܘܟܠܐ. ܣ̈ܒܐ ܕܝܢ ܗܿܢܘܢ ܕܐܙܠܘ ܡܢ ܨܝܕܘܗܝ ܐܙܠܘ ܨܝܕ ܕܪܝܘܫܼ ܘܐܡܪܘ ܠܗ.. ܘܫܕܪ ܘܟܢܫ", "ܬܡ̈ܢܝܢ ܘܬܪ̈ܝܢ ܡ̈ܠܟܝܢܼ ܘܚܝ̈ܠܘܬܗܘܢ܆ ܘܐܬܘ ܥܠܘܗܝ.. ܘܟܕ ܕܡܝܟ [ܗܘܐ ܥܕܡܡܐ ܠܥـ]ـܕܢܐ", "ܕܛܗܪܐ ܘܡܬܬܢܝܚܼ. ܗܼܘ ܘܟܠܗܘܢ ܚܝ̈ܠܘܬܗܼ. ܩܪܒ ܨܝـ[ـܕܘܗܝ ܒܪ]ܗ ܕܐܠܗܐܼ ܘܐܥܝܪܗ. ܘܐܡܼܪ", "ܠܗܼ. ܡܘܢ ܕܡܝܟ ܐܢܬ. ܗܼܘ ܕܝܢ ܕܚܼܠ ܣܓܝ. ܘܐܡܼܪ ܠܗܼ. ܡܘܢ ܨܿܒܐ ܐܢܬܼ ܡܪܝ. ܐܿܡܪ ܠܗܼ. ܐܢܐ", "ܐܢܐ ܡܪܝܐ ܕܢܕܼܪܬ ܠܝ ܢܕܪܐܿ. ܘܢܦܼܩܬ ܥܠܝ ܫܡܝ. ܘܗܫܐ ܡ̈ܠܟܐ ܘܚܝܠܘ̈ܬܗܘܢ ܐܬܿܝܢ ܥܠܝܟ. ܐܠܐ", "ܡܐ ܕܐܬܼܘ: ܩܪܝܢܝܼ ܘܐܢܐ ܐܿܬܐ ܐܢܐ ܠܥܘܕܪܢܟ. ܗܼܘ ܕܝܢ ܩܡ ܘܐܥܝܪ ܐܢܘܢ", "ܠܪ̈ܘܪܒܢܘܗܝ. ܘܐܡܼܪ ܠܗܘܢܼ. ܕܗܢܐ ܥܕܢܐ ܐܬܚܙܝ ܠܝ ܡܪܝܐܼ. ܘܐܼܡܪ ܠܝ. ܕܗܐ ܡ̈ܠܟܐ", "ܘܚܝ̈ܠܘܬܗܘܢ ܐܿܬܝܢ ܥܠܝܟ. ܐܠܐ ܩܪܝܢܝܼ ܘܐܢܐ ܐܿܬܐ ܐܢܐ ܠܥܘܕܪܢܟ. ܕܐܢܐ ܐܢܐ ܡܪܝܐ ܕܢܕܼܪܬ ܠܝ", "ܢܕܪܐ. ܘܢܦܼܩܬ ܥܠܝ ܫܡܝ. ܐܠܐ ܢܿܣܼܩ ܠܪܝܫ ܛܘܪܐ ܗܢܐܼ ܘܢܿܚܙܐ. ܘܣܠܼܩ ܐܢ̈ܫܐ ܡܢܗܘܢܼ. ܘܚܙܘ", "ܐܪܥܐ ܗܿܝ ܟܠܗܿ ܟܕ ܡܚܦܝܐ ܒܚܝ̈ܠܘܬܐ. ܘܢܚܬܘ ܡܣܪܗܒܐܝܬܼ. ܘܐܡܪܘ: ܡܢܐ ܥܒܕܝܢܢ. ܐܪܥܐ ܟܠܗܿ", "ܡܚܦܝܐ ܒܚܝ̈ܠܘܬܐ ܕܐܬܝܢ ܥܠܝܢ. ܩܡ ܕܝܢ ܐܠܟܣܢܕܪܘܣܼ ܘܦܼܩܕ ܠܟܠܗܘܢ ܚܝ̈ܠܘܬܗ ܕܢܣܝܡܘܢ ܒ̈ܣܡܐ", "ܠܡܪܝܐ ܕܐܬܚܙܝ ܠܗܼ ܘܢܩܪܘܢܝܗܝ. ܐܡܼܪ ܓܝܪ ܐܠܟܣܢܕܘܣܼ. ܢܿܐܬܐ ܡܪܝܐܼ ܘܢܿܫܟܚܝܗܿ ܠܡܫܪܝܬܐ", "ܠܟܗܿ ܐܝܟ ܕܒܣܝܡ ܪܝܚܗܿ. ܘܣܡ ܐܠܟܣܢܕܪܘܣ ܬܓܐ ܘܠܒܘܫܐ ܘܡܠܟܘܬܗ ܥܠ ܐܪܥܐܼ. ܘܐܼܡܪ. ܐܠܗܐܼ", "ܕܝܠܟ ܗܝ ܡܠܟܘܬܐ ܘܕܝܠܟ ܐܪܥܐܼ. ܘܐܼܡܪ. ܐܠܗܐܼ ܕܝܠܟ ܗܝ ܡܠܟܘܬܐ ܘܕܝܠܟ ܗܝ ܙܟܘܬܐܼ ܬܐ", "ܠܥܘܕܪܢܢ. ܘܥܕ ܗܼܢܘܢ ܩܝܡܝܢ܆ ܚܝ̈ܠܘܬܐ ܚܕܪܘ ܐܢܘܢ ܡܢ ܟܠ ܓܒ̈ܝܢ. ܩܼܥܐ ܕܝܢ ܐܠܟܣܢܕܘܣ", "ܘܚܝ̈ܠܘܬܗ: ܕܡܪܝܐ ܗܘ ܩܪܒܐܼ ܘܙܟܘܬܐ. ܘܬܘܒ ܩܥܘ ܘܐܡܪܘ ܡܪܝܐܼ ܬܐ ܠܥܘܕܪܢܢ. ܘܐܠܟܣܢܕܘܣ", "ܐܼܡܪ. ܡܪܝܐ ܕܐܬܚܙܝ ܠܝ ܘܐܡܼܪ ܠܝܼ. ܕܩܪܘܢܝܼ ܘܐܢܐ ܐܿܬܐ ܠܥܘܕܪܢܟܘܢܼ. ܬܐ ܠܥܘܕܪܢܢ ܒܫܥܬܐ", "ܗܕܐ.. ܗܝܕܝܢ ܚܙܘܗܝ ܟܕ ܐܬܐ ܥܠ ܡܪܟܒܬܐ ܕܟܪ̈ܘܒܐܼ. ܘܟܢܫܐ ܕܡ̈ܠܐܟܐ ܡܢ ܝܡܝܢܗ ܘܡܢ ܣܡܠܗ.", "ܘܗܼܘܐ ܩܪܒܐ ܪܒܐ. ܘܩܼܪܒ ܡܪܝܐ ܨܝܕ ܐܠܟܣܢܕܪܣ. ܘܐܼܡܪ ܠܗܼ ܠܐ ܬܕܚܠ. ܗܐ ܥܡܟ ܐܢܐ. ܘܐܿܙܠ", "ܗܘܐ ܩܠܗ ܕܡܪܝܐ ܟܕ ܥܪܡ ܥܡ ܚܝܠܘܬܐ ܒܝܢܬ ܛܘܪ̈ܐ. ܘܩܼܿܛܠ ܡܢܗܘܢ ܕܒܝܬ ܐܠܟܣܢܕܣ ܫ̈ܬܝܢ", "ܘܬܪ̈ܝܢ ܡ̈ܠܟܐ ܘܚܝܠܘ̈ܬܗܘܢ. ܘܠܡܠܟܐ ܗܿܘ ܕܦܪܣܼ ܕܗܼܘ ܟܿܢܫ ܐܢܘܢܼ. ܐܚܕܘܗܝ ܟܕ ܚܝ. ܘܒܼܥܐ", "ܐܠܟܣܕܪܣ ܕܢܩܛܠܝܘܗܝ. ܐܡܼܪ ܠܗܼ. ܕܡܢܐ ܝܬܪ ܐܢܬ ܕܩܿܛܠ ܐܢܬ ܠܝ. ܕܗܒܐ ܘܐܣܡܐ ܘܟܠ ܕܐܝܬ", "ܡܠܟܘܬܝ ܣܒ ܠܟ. ܘܡܫܥܒܕ ܐܢܐ ܠܟ ܠܦܪܣ ܚܡܫܥܣܪ̈ܐ ܫܢ̈ܝܢ. ܘܩܡ ܢܚܼܬ ܘܐܦ ܟܒܼܫ", "ܐܪܥܐ ܕܦܪܣ. ܘܢܚܼܬ ܠܗܢܕܘ. ܘܡܢ ܒܬܪܟܝܢ ܥܒܼܕ ܐܠܟܣܢܕܪܣ ܘܕܘܪܝܫ ܘܫܒܘܪ ܒܝܢܬܗܘܢ. ܕܟܠܚܕ", "ܡܢܗܘ̤ܼ. ܫ̈ܬܐ ܐܠܦܝ̈ܢ ܢܛܘܪ̈ܐ ܡܩܝܡ ܥܠ ܬܪܥܐ ܗܿܘ ܕܥܒܼܕ ܐܠܟܣܢܕܪܣ ܒܐܦ̈ܝܗܘܢ ܕܒܝܬ ܓܘܓ.", "ܘܡܢ ܒܬܪ ܚܡܫܥܣܪ̈ܐ ܫܢ̈ܝܢ܆ ܬܗܘܐ ܐܬܘܪ ܡܪܬܐ ܕܢܦܫܗܿ. ܘܗܦܟ ܐܬܼܐ ܠܐܪܥܗ ܒܙܟܘܬܐ ܪܒܬܐ.", "ܘܐܙܠܼ ܨܠܝ ܒܐܘܪܫܠܡ. ܘܫܿܠܡ ܢܕܪ̈ܘܗܝ܆ ܟܕ ܡܘܕܐ ܠܡܪܝܐ ܗܿܘ ܕܢܦܼܩ ܥܠ ܫܡܗ: ܘܝܗܼܒ ܠܗ ܟܠܗܿ", "ܗܕܐ ܙܟܘܬܐ. ܘܢܦܼܩ ܡܢ ܬܡܘܢܼ. ܘܐܙܠܼ ܝܬܒ ܒܐܠܟܣܢܕܪܝܐ ܥܠ ܡܠܟܘܬܗ.", "ܫܢܬ ܐܠܦܐ ܘܫ̈ܬܡܐܐ ܘܬܡ̈ܢܝܢ ܘܚܕܐܼ. ܟܒܼܫ ܐܠܟܣܢܕܣ ܠܐܝܠܘܪ̈ܝܐ ܘܠܬܪ̈ܩܝܐ.", "ܘܠܬܒܐܣ ܥܩܼܪ ܘܚܪܒ ܠܥܡܗܿ. ܘܥܠ ܦܪ̈ܣܐ ܐܬܓܒܪ. ܘܠܣܪܕܐܝܣ ܐܚܕ. ܘܙܟܼܐ ܠܐܣܛܪ̈ܛܝܓܐ ܕܡܠܟܐ ܥܠ", "ܩܪܐܢܝܩܘܣ ܢܗܪܐ܀܀ ܫܢܬ ܐܠܦܐ ܘܫܬܡܐܐ ܘܬܡ̈ܢܝܢ ܘܬܠܬܼ. ܟܒܼܫ ܐܠܟܣܢܕܪܣ ܠܨܘܪܼ. ܘܠܡܕ̈ܝܢܬܐ", "ܕܝܗ̈ܘܕܝܐ ܥܩܪ. ܘܟܕ ܐܬܩܒܠ ܡܢ ܝܗܘܕ̈ܝܐ ܘܕܒܚ ܠܐܠܗܐܼ. ܝܩܪ ܠܐܢܕܪܝܡܟܣ ܟܗܢܐܼ. ܘܥܠ ܕܘ̈ܟܝܬܐ", "ܐܩܝܡܗ. ܘܟܕ ܩܛܠܘܗܝ ܠܗܢܐ ܐܝܠܝܢ ܕܥܡܿܪܝܢ ܒܡܪܝܢܼ [ܐܬܐ ܐܠܟܣܢܕܪܣ ܡܢ] ܐܓܝܦܛܣܼ ܘܠܡܕܝܢܬܐ", "ܢܣܒܼ. ܘܐܘܬܒ ܒܗܿ ܡܩ̈ܕܘܢܝܐ. [܀ ܫܢܬ ܐܠܦܐ ܘ.ܣܿܦܘ.] ܡܚܘ ܩܪܒܐ ܪܒܐ ܕܘܪܝܫ ܘܐܠܟܣܢܕܘܣ . .", ". ܣܘܦܘܠܣ . . . . . ܘܐܙܕܟܝ ܕܪܝܘܫ ܕܪܣ.܀ ܘܒܗܿ ܒܫܢܬܐ ܗܕܐ. ܒܢܼܐ ܐܠܟܣܢܕܪܣ ܠܐܠܟܣܢܕܪܝܐ", "ܒܐܪܥܐ ܕܡܨܪܝܢ.. ܒܗܢܐ ܙܒܢܐ ܡܬܝܕܥܝܢ܆ ܐܢܐܟܣܝܡܢܘܣ ܘܐܦܝܩܘܪܣ ܘܐܪܣܛܛܠܝܣ.܀܀ ܫܢܬ ܐܠܦܐ", "ܘܬܡܐܐ ܘܬܡ̈ܢܝܢ ܘܬܫܥܼ. ܐܠܟܣܢܕܪܣ ܠܗܘܪ̈ܝܩܢܝܐ ܘܠܐܡܪ̈ܕܘ ܐܚܕ. ܘܟܕ ܣܠܼܩ ܠܐܡܘܢܐܘܣ ܒܢܼܐ", "ܠܦܐܪܛܐܢܝܘܢ.܀܀ ܫܢܬ ܐܠܦܐ ܘܫܬܡܐܐ ܘܬܫܥܝܢ܆ ܐܠܟܣܢܕܪܣ ܠܐܪܢܣ ܫܩܝܦܐ ܐܚܕ.", "ܘܠܗܢܕܘܣ ܢܗܪܐ ܥܒܼܪ.܀܀ ܫܢܬ ܐܠܦܐ ܘܫܬܡܐܐ ܘܬܫ̈ܥܝܢ ܘܚܪܐܼ. ܥܒܼܕ ܐܠܟܣܢܕܣ ܘܦܘܠ ܡܠܟܐ", "ܕܗ̈ܢܕܘܝܐ ܩܪܒܐ܇ ܘܐܬܩܼܛܠ ܦܘܠ ܘܗܢܕܘ ܟܠܗܿ ܐܬܟܒܫܬ.܀܀ ܫܢܬ ܐܠܦܐ ܘ.ܬܪܨܒ. ܠܐܒܪܗܡܼ. ܡܝܬ", "ܐܠܟܣܢܕܪܣܼ ܒܪ ܬܠܬܝܢ ܘܬܪ̈ܬܝܢ ܫܢ̈ܝܢ ܒܒܝܠ. ܘܒܬܪܗ ܐܬܦܠܓܬ ܡܠܟܘܬܐ ܠܣ̈ܓܝܐܐ.", "ܙܒܢܐ ܕܦ̈ܛܠܡܐܝܐ. ܘܐܦ ܡܢܝܢܐ ܕܐܠܟܣܢܕܪܣ ܡܢ ܗܪܟܐ ܡܢܐܼ. ܡܢ ܫܢܬ ܩܕܡܝܬܐ", "ܕܒܗܿ ܐܡܠܟ ܦܝܠܦܘܣ ܐܚܘܗܝ ܥܠ ܡܩܕ̈ܘܢܝܐ.܀ ܥܠ ܡܩܕ̈ܘܢܝܐ ܐܡܼܠܟ ܦܝܠܦܣܼ ܫܢ̈ܝܐ ܫܒ̈ܥ. ܘܥܠ", "ܐܓܦܛܘܣ ܦܛܠܡܐܘܣܼ ܫܢ̈ܝܐ .ܡ.. ܥܠ ܠܘܕ̈ܝܐ ܘܥܠ ܗܠܣܦܢܛܘܣ ܐܡܠܟ ܠܘܣܝܡܐܟܘܣ. ܥܠ ܐܣܝܐ ܘܥܠ", "ܣܘܪܝܐ ܐܡܠܟ ܐܢܛܝܓܘܢܘܣ.܀܀ ܫܢܬ ܐܠܦܐ ܘܫܬܡܐܐ ܘܬܫ̈ܥܝܢ ܘܫ̈ܬܼ. ܥܒܪ ܒܢܟܠܐ ܘܒܛܘܥܝܝ ܘܐܚܕ", "ܠܐܘܪܫܠܡܼ. ܘܠܡܕܗܝܢܬܐ ܕܝܗ̈ܘܕܝܐܼ ܦܛܠܡܐܘܣ ܡܠܟܐ ܕܡܨܪܝܢ. ܘܠܣ̈ܓܝܐܐ ܡܢܗܘܢ ܫܒܼܐܼ. ܘܒܡܨܪܝܢ", "ܐܘܬܒ ܐܢܘܢ.. ܡܬܝܕܥ ܚܘܢܝܐ ܪܒ ܟ̈ܗܢܐ.܀܀ ܫܢܬ ܐܠܦܐ ܘܫܒܥܡܐܐܼ. ܐܬܒܢܝܬ ܐܢܛܚܟܝܐ ܥܠ ܓܢܒ", "ܐܘܪܢܛܐ ܢܗܪܐ. ܡܢ ܐܢܛܝܓܘܢܐ ܡܠܟܐ ܕܣܘܪܝܐ.܀܀ ܫܢܬ ܐܠܦܐ ܘܫܒܥܡܐܐ ܘܚܕܐܼ. ܥܠ ܣܘܪܝܐ ܘܥܠ", "ܒܒܝܠ ܘܐܬܪ̈ܘܬܐ ܥ̈ܠܝܐܿ ܐܡܠܟ ܩܕܡܝܐ ܣܠܘܩܣ ܢܝܩܛܘܪܼ. ܫܢ̈ܝܐ ܬܠ̈ܬܝܢ ܘܬܪ̈ܬܝܢ.܀܀ ܫܢܬ ܐܠܦܐ", "ܘܫܒܥ ܡܐܐ ܘܚܡܫܼ. ܟܬܒܐ ܥܒܪܝܐ ܕܡ̈ܩܒܝܐ ܠܡܠܟܘܬܐ ܕܝ̈ܘܢܝܐ ܡܢ ܫܢܬ ܗܕܐ ܡܿܢܐ ܫܢ̈ܝܐ: ܡܢ", "ܐܝܠܝܢ ܕܒܟܬܒܐ ܐܠܗܝܐ ܠܘܬܗܘܢ ܣܝ̈ܡܢ. ܘܐܘܪ̈ܗܝܐ ܡܿܢܝܢ ܠܙܒܢܐܼ. ܡܢ ܫܢܬ ܐܠܦܐ ܘܫܒ̈ܥܡܐܐ", "ܘܫ̈ܬ.܀܀ ܫܢܬ ܐܠܦܐ ܘܫܒܥܡܐܐ ܘ.ܚ.: ܠܘܣܝܡܐܟܝܐ ܕܒܬܪܩܐ ܡܕܝܢܬܐ ܐܬܒܼܢܝܬ.܀ ܘܒܗܿ ܒܫܢܬܐ", "ܐܬܟܒܫܬ ܩܦܪܘܣ ܡܢ ܦܛܠܡܝܘܣ.. ܬܐܕܘܪܣ ܗܿܘ ܕܠܐ ܐܠܗ ܡܬܝܕܥ ܗܘܐ.܀܀ ܫܢܬ ܐܠܦܐ", "ܘܫܒܥܡܐܐ ܘܬܪܬܥܣܪܐܼ. ܒܢܼܐ ܣܠܘܩܘܣ ܡܕ̈ܝܢܬܐ ܗܠܝܢ. ܐܢܛܝܟܝܐ. ܘܠܕܝܩܝܐ. ܘܣܠܘܩܝܐ. ܘܐܦܡܝܐ.", "ܘܐܘܪܗܝ. ܘܚܠܒ. ܘܐܡܕ ܒܼܢܐ ܩܠܝܠ ܘܠܦܠܐܘܣ.܀܀ ܫܢܬ ܐܠܦܐ ܘ.ܬܫܝܘ.: ܟܒܫܗܿ ܣܠܘܩܣ ܠܒܒܝܠ.܀܀", "ܫܢܬ ܐܠܦܐ ܘܫܒ̈ܥܡܐܐ ܘܥܣܪ̈ܝܢ܆ ܥܩܪܗܿ ܕܡܛܪܝܘܣ ܡܠܟܐ ܕܐܣܝܐ ܠܡܕܝܢܬܐ ܕܫܡܪ̈ܝܐܼ ܘܫܒܼܐ", "ܠܥܡܗܿ.. ܡܬܝܕܥ ܚܘܢܝܐ ܪܒ ܟ̈ܗܢܐ ܕܝܗܘܕ̈ܝܐ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ܆ ܣܠܘܩܣ ܡܠܟܐ", "ܕܣܘܪܝܐܼ. ܒܣܩܠܝܐ ܠܕܡܛܪܝܣ ܡܠܟܐ ܕܐܣܝܐ ܐܚܕ: ܕܐܬܼܐ ܡܛܠ ܩܨܡܐ ܠܬܡܢ. ܘܩܛܠܗ ܘܐܚܕ", "ܡܠܟܘܬܗ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ ܘܬܪ̈ܬܝܢ܆ ܡܝܬ ܦܛܠܡܐܘܣ. ܘܐܡܠܟ ܥܠ ܐܓܝܦܛܣ ܚܠܦܘܗܝ܆", "ܦܛܠܡܐܘܣ ܦܝܠܕܠܦܘܣܿ ܫܢܗܝܐ ܬܠ̈ܬܝܢ ܘܬܡ̈ܢܐ.܀܀ ܫܢܬ ܐܠܦܐ ܘܫܒܥܡܐܐ ܘܬܠܬܝܢ ܘܫܬܼ. ܡܝܬ", "ܣܠܘܩܘܣܼ. ܘܐܡܠܟ ܥܠ ܣܘܪܝܐ ܚܠܦܘܗܝܼ ܐܢܛܝܟܣ ܣܘܛܪܼ ܫܢ̈ܝܐ .ܝܛ.܀܀ ܫܢܬ ܐܠܦܐ ܘܫܒܥܡܐܐ", "ܘܬܠܬܝܢ ܘܫܒܥܼ. ܐܬܦܫܩܘ ܟ̈ܬܒܐ ܒܦܐܪܘ ܓܙܪܬܐ ܠܫܒܥܝܢ ܝܘ̈ܡܝܢ. ܦܛܠܡܐܘܣ ܦܝܠܕܠܦܘܣܼ. ܡܛܠ", "ܕܓܒܪܐ ܗܘܐ ܪܚܡ ܫܦܝܪ̈ܬܐ: ܦܝܠܕܠܦܘܣ ܕܝܢ ܪܚܡ ܫܦܝܪ̈ܬܐ ܡܬܦܫܩ. ܗܢܐ ܓܝܪ ܟܕ ܫܼܡܥ ܥܠ ܟ̈ܬܒܐ", "ܕܝܗܘܕ̈ܝܐܼ [ܫܕܪ] ܠܟܠܗܘܢ ܪ̈ܝܫܢܝܗܘܢܼ. ܘܒܥܼܐ ܡܢܗܘܢ ܕܢܦܿܫܩܘܢ ܐܢܘܢ ܠܗ. ܡܢ ܠܫܢܐ ܝܗܘܕܝܐ", "ܠܝܘܢܝܐ. ܘܡܛܠ ܗܕܐ ܠܝܗ̈ܘܕܝܐ ܫܒ̈ܝܐ ܕܒܐܓܦܛܘܣ ܒܢ̈ܝ ܚܝܪ̈ܐ ܫܒܼܩ. ܘܥܡ ܡ̈ܐܢܐ ܕܡܠܟܘܬܐ", "ܕܒܐܘܪܫܠܡܿ. ܠܐܠܥܙܪ ܪܒ ܟ̈ܗܢܐ ܘܣܘܬܢܣ ܫܕܪ. ܘܟ̈ܬܒܐ ܕܝܗ̈ܘܕܝܐ ܡܢ ܠܫܢܐ ܥܒܪܝܐ ܠܕܝ̈ܘܝܢܐ", "ܕܢܬܦܫܩܘܢ ܐܬܚܦܛ. ܘܒܒܠܝܐܬܩܐ ܕܐܬܬܩܢܬ ܠܗ ܬܡܢ ܒܐܠܟܣܢܕܪܝܐ (ܣܡ ܐܢܘܢ).܀܀ ܫܢܬ ܐܠܦܐ ܘܫܒ̈ܥܡܐܐ ܘܐܪ̈ܒܥܝܢ ܘܚܡܫܼ. ܐܬܛܒܼܥ ܙܘ̈ܙܐ ܕܣܐܡܐ ܒܪܗܘܡܐ܇ ܡܢ ܗܪܟܐ ܗܘܬ", "ܡܘܥܝܬܐ ܒܝܫܬܐ ܥܠ ܥܠܡܐ. ܡܢ ܗܪܟܐ ܡܒܘܥܐ ܓܣܿܐ ܡܝ̈ܐ ܡܪ̈ܝܪܐܼ. ܘܐܪܘܝܗܿ ܠܒܪܝܬܐ ܡܢ ܬܛܪܐ", "ܒܝܫܐ ܕܪܚܡܬ ܟܣܦܐ.܀܀ ܫܢܬ ܐܠܐ ܘܫ̈ܒܥܡܐܐ ܘܪ̈ܒܥܝܢ ܘܫܬܼ. ܡܝܬ ܦܐܠܡܘܢ ܘܐܦ ܐܦܝܩܘܪܣ", "ܦܝ̈ܠܣܘܦܐ. ܘܐܬܝܕܥܘ ܐܪܩܠܘܣ ܘܩܪܐܛܣ ܘܙܝܢܘܢ ܘܐܪܣܝܣܛܪܐܛܘܣ ܐܣܝܐ.܀܀ ܫܢܬ ܐܠܦܐ ܘܫܒ̈ܥܡܐܐ", "ܘܚܡܫܝܢ ܘܚܡܫܼ. ܒܼܢܐ ܢܝܩܘܡܕܝܣ ܡܠܟܐ ܕܒܬܘ̈ܢܝܐ ܡܕܝܢܬܐܼ ܘܢܝܩܘܡܕܝܐ ܥܠ ܫܡܗ ܟܢܝܗܿ.܀ ܘܒܗܿ", "ܒܫܢܬܐܼ ܡܝܬ ܡܠܟܐ ܕܣܘܪܝܐ. ܘܐܡܠܟ ܐܢܛܝܟܣ ܫܢ̈ܝܐ ܚܡܫܥܣܪ̈ܐ. ܒܬܪ ܐܠܝܥܙܪ ܪܒ ܟ̈ܗܢܐܼ. ܩܒܠ", "ܡܢܫܐ ܕܕܗ ܪܒܘܬ ܟܗܢܘܬܐ.܀܀ ܫܢܬ ܐܦܠܐ ܘܫܒ̈ܥܡܐܐ ܘܫܬܝܢ ܘܬܡܢܐܼ. ܡܪܕܘ ܦܪ̈ܬܘܝܐ ܥܠ", "ܡܩ̈ܕܘܢܝܐ. ܘܐܡܠܟ ܥܠܝܗܘܢ ܡܠܟܐ ܕܩܡܝܐ ܐܪܫܟ. ܘܡܛܠ ܗܢܐ ܡܬܩܪܝܢ ܐܪ̈ܫܟܝܐ.܀܀ ܫܢܬ ܐܠܦܐ", "ܘ.ܬܫܥ. : ܡܝܬ ܦܝܠܕܠܦܣܼ. ܘܐܡܠܟ ܥܠ ܐܓܦܛܘܣ ܦܛܠܡ ܐܘܪܓܛܣ.܀ ܘܒܗܿ ܟܕ ܒܗܿ ܡܝܬ ܐܦ ܡܠܟܐ", "ܕܣܘܪܝܐ. ܘܐܡܠܟ ܣܠܘܩܣ ܩܠܢܝܩܘܣܿ ܫܢ̈ܝܐ ܥܣܪܗܝܢ.. ܒܗܢܐ ܕܝܢ ܙܒܢܐ ܡܬܝܕܥܝܢ ܝܫܘܥ ܒܪ", "ܐܣܝܪܐܼ. ܘܫܡܥܘܢ ܒܪ ܚܘܢܝܐܼ ܟ̈ܗܢܐ.܀܀ ܫܢܬ ܐܠܦܐ ܘ.ܬܫܨ.: ܩܛܠ ܪ̈ܗܘܡܝܐ ܡܢ ܓܠ̈ܛܝܐ ܥܕܡܐ", "ܠܐܪ̈ܒܥܝܢ ܐ̈ܠܦܝܢ ܒ̈ܢܝܢܫܐ.܀܀ ܫܢܬ ܐܠܦܐ ܘ.ܬܫܨܓ.: ܗܘܼܘ ܙܘ̈ܥܐ ܩ̈ܫܝܐ ܒܩܐܪܝܐ ܘܒܪܘܕܘܣ", "ܥܕܡܐ ܕܢܼܩܠ ܩܠܐܣܘܣܘ.. ܒܗܢܐ ܙܒܢܐ ܫܡܘܢܝ ܘܒ̈ܢܝܗܿ ܐܬܢܨܚܘ ܒܣܗܕܘܬܐ ܕܕܚܠܬ ܐܠܗܐ.܀܀ ܫܢܬ", "ܐܠܦܐ ܘ.ܫܨܘ. : ܐܡܠܟ ܦܛܠܡ ܦܝܠܘܦܐܛܘܪ ܥܠ ܡܨܪܝܢܿ ܫܢ̈ܝܐ .ܝܙ..܀܀ ܫܢܬ ܐܠܦܐ ܘܬܡܢܡܐܐ", "ܘܬܡܢܐܼ. ܗܘܐ ܩܪܐ ܒܝܬ ܐܢܛܝܟܣ ܡܠܟܐ ܕܣܘܪܝܐ: ܥܡ ܦܛܠܡܐܘܣ. ܘܚܒ ܦܛܠܡܐܘܣ.܀܀", "ܫܢܬ ܐܠܦܐ ܘ.ܬܬܝܕ.: ܐܡܠܟ ܥܠ ܐܓܝܦܛܘܣܼ. ܦܛܠܡܐܘܣ ܐܦܝܦܢܘܣܿ ܫܢ̈ܝܐ ܥܣܪ̈ܝܢ ܘܐܪ̈ܒܥ.܀܀ ܫܢܬ", "ܐܠܦܐ ܘ.ܬܬܟܕ.: ܥܒܼܕ ܩܪܐ ܐܢܛܝܟܘܣ ܥܡ ܪ̈ܗܘܡܝܐܼ. ܘܚܒ ܐܢܛܝܟܣ ܘܐܦ ܐܩܝܡ ܥܡܗܘܢ ܩܝܡܐ: ܕܗܘܐ", "ܡܣܡ ܠܗܘܢ ܐܠܦ ܟܟܪ̈ܝܢ ܒܫܢܬܐܿ. ܡܢ ܒܬܪ ܚܝܒܘܬܗ ܕܒܬܡܘܦܘܠܣ.܀܀ ܫܢܬ ܐܠܦܐ ܘ.ܬܬܟܘ.: ܥܒܼܕ", "ܫܝܢܐ ܦܛܠܡܐܣ ܘܐܢܛܝܟܣ ܥܡ ܚܕ̈ܕܐ. ܘܐܩܝܡ ܥܡܗ ܩܝܡܐ ܕܪܚܡܘܬܐ. ܘܝܗܼܒ ܠܗ ܠܩܠܘܦܛܪܐ ܒܪܬܗ", "ܒܢ̈ܫܐ. ܘܐܪܡܝ ܠܗ ܐܢܛܝܟܣ ܒܫܡܐ ܕܦܪܢܝܬܐ ܦܘܢܝܩܐ ܘܣܘܪܝܐ ܥܡ ܫܡܪܝܢ ܘܝܗܘܕܐ.܀܀ ܫܢܬ ܐܠܦܐ", "ܘܬܡ̈ܢܡܐܐ ܘܥܣܪܝܢ ܘܬܫܥܼ. ܫܠܼܡ ܐܠܦܐ ܕܚܡܫܐ ܐܝܟ ܡܢܝܢܐ ܕܫܒ̈ܥܝܢ ܒܐܠܘܡܦܝܐ ܕܡܐܐ ܘܪ̈ܒܥܝܢ", "ܘܬܡ̈ܢܐܿ. ܒܚܕܐ ܒܗܿ. ܘܒܫܢܬ ܐܠܦܐ ܘܬܡܢܡܐܐ ܘܥܣܪܝܢ ܘܬܫܥ ܠܐܒܪܗܡ.܀܀ ܫܢܬ ܐܠܦܐ ܘܬܡܢܡܐܐ", "ܘܬܠܬܝܢ ܘ.ܙ.: ܡܝܬ ܡܠܟܐ ܕܨܪܝܢ. ܘܐܡܠܟ [ܒܬܪܗ ܦܛܠܡ] ܦܝܠـ[ـܡܛܘܪ] ܫܢܗܝܐ ܬܠ̈ܬܝܢ ܘܚܡܫ.", "ܐܪܣܛܒܠܘܣ ܣܗܘܕܝܐ ܦܝܠܘܣܦܐ ܡܬܝܕܥ.܀܀ ܫܢܬ ܐܠܦܐ ܘܬܡ̈ܢܡܐܐ ܘ.ܢܢ. ܐܢܛܝܟܣ ܠܢܡ̈ܘܣܐ ܕܝܗܘܕ̈ܝܐ", "ܥـ[ـܛـ]ـܐ ܘܠܘܩܕܡ ܠܥܡܐ ܕܢܚܢܦܘܢ ܐܠܨ. ܟܕ ܒܫ̈ܢܕܐ ܡܪ̈ܝܪܐ ܠܐܝܠܝܢ ܕܠܐ ܫܡܥܝܢ ܡܪܡܐ ܗܘܐ.", "ܘܒܬܪܟܢ ܠܐܘܪܫܠܡ ܣܠܩ. ܘܠܗܝܠܟܐ ܕܐܠܗܐ ܘܠܡ̈ܐܢܐ ܕܒܗܼ ܚܼܠܨ. ܘܐܩܝܡ ܒܗ ܨܠܡܐ ܕܙܘܣ. ܘܒܫܡܪܝܢ", "ܒܛܘܪܐ ܕܓܪܙܝܡܼ. ܗܝܟܠܐ ܕܙܘܣ ܬܘܒ ܒܢܼܐ. ܕܗܼܝ ܗܕܐ ܫܐܠ ܡܢܗ ܫܡܪ̈ܝܐ.. ܘܒܗ ܒܙܒܢܐܿ. ܩܡ", "ܡܬܝܬܐ ܡܢ ܟ̈ܗܢܐܿ ܒܪ ܫܡܘܢܝ ܡܢ ܡܘܪܥܝܡ ܩܪܝܬܐܼ. ܠܘܩܒܠ ܪ̈ܒܝ ܚܝܠܐ ܕܐܢܛܝܟܘܣܼ ܥܡ ܒ̈ܢܘܗܝܼ.", "ܚܠܦ ܢܡܘܣܐ ܕܐܒ̈ܗܘܗܝ: ܒܐܠܘܡܦܝܐ ܕܡܐܐ ܘܚ̈ܡܫܝܢ ܘܬܠ̈ܬ. ܘܐܝܠܝܢ ܕܒܟܬܒܐ", "ܕܡܩ̈ܒܝܐ ܟܬܝ̈ܒܢܼ ܒܗܢܐ ܙܒܢܐ ܗܼܘ̈ܝ.܀܀ ܫܢܬ ܐܠܦܐ ܘܬܡ̈ܢܡܐܐ ܘܚܡܫܝܢ ܘ.ܕ.: ܝܗܘܕܐ ܡܩܒܝ", "ܐܣܛܪܛܝܓܐ ܕܝܗܘܕܐܼ. ܒܪ ܡܬܝܬܐ ܠܪ̈ܒܝ ܚܝܠܐ ܕܐܢܛܝܟܘܣ ܛܪܕ ܡܢ ܐܬܪܗ. ܘܠܗܝܟܠܐ ܕܟܝ. ܘܠܕܚܠܬܐ", "ܕܐܒ̈ܗܘܗܝ ܚܿܕܬ ܕܐܬܒܛܠܬ ܫܢܝ̈ܐ ܬܠܬ.܀܀ ܫܢܬ ܐܠܦܐ ܘܬܡܢܡܐܐ ܘ.ܢܛ.: ܡܝܬ ܝܗܘܕܐ ܡܩܒܝ. ܘܠܒܟ", "ܕܘܟܬܗ ܝܘܢܬܢ ܐܚܘܗܝܼ ܫܢ̈ܝܐ .ܝܛ.܀܀ ܫܢܬ ܐܠܦܐ ܘܬܡ̈ܢܡܐܐ ܘܫ̈ܬܝܢܼ ܐܪܛܪܟܘܣ ܡܬܝܕܥ.܀܀ ܫܢܬ", "ܐܠܦܐ ܘܬܡܢܡܐܐ ܘܫܒ̈ܥܝܢ ܘܚܕܐܼ. ܐܦܝܘܣ ܠܩ̈ܠܛܘ ܐܚܕ. ܘܩܐܪܟܕܘܢ ܐܬܚܪܒܬܼ ܡܢ ܣܦܝܦܝܘܢ. ܐܝܬ", "ܠܗܿ ܕܝܢܼ ܡܢ ܕܐܬܒܢܝܬܼ. ܫܢܝ̈ܐ ܫܬܡܗܐܐ ܘܫܬܝܢ ܘܬܡܢܐ. ܘܐܝܟ ܕܐܚܪ̈ܢܐ ܐܿܡܪܝܢ ܫܒ̈ܥܡܐܐ", "ܘܐܪ̈ܒܥܝܢ ܘܬܡ̈ܢܐ.܀܀ ܫܢܬ ܐܠܦܐ ܘܬܡܢܐܐܐ ܘܫܒ̈ܥܝ ܘܬܪ̈ܬܝܢ܆ ܐܡܠܟ ܦܛܠܡܐܣ ܐܘܪܓܛܣ ܥܠ ܡܨܪܝܢܼ", "ܫܢ̈ܝܐ .ܟܛ.܀܀ ܫܢܬ ܐܠܦܐ ܘܬܡܢܡܐܐ ܘܫܒ̈ܥܝܢ ܘܫܬܼ. ܛܪܝܦܘܢ ܠܝܘܢܬܢ ܪܒ ܟ̈ܗܢܐ ܩܛܠ. ܘܗܘܼܐ", "ܒܕܘܟܬܗ ܫܡܥܘܢܼ ܫܢ̈ܝܐ ܬܡ̈ܢܐ. ܘܬܘܒ ܛܪܝܦܘܢ ܠܐܢܛܝܟܘܣ ܒܪ ܐܠܟܣܢܕܪܣ ܡܠܟܐ ܕܣܘܪܝܐ ܩܛܠ.", "ܘܠܚܪܬܐ ܐܦ ܗܼܘ ܐܬܚܒܠ.܀܀ ܫܢܬ ܐܠܦܐ ܘܬܡܢܡܐܐ ܘܬܡ̈ܢܝܢ ܠܐܒܪܗܡܼ. ܐܡܠܟ ܥܠ ܐܘܪܗܝ ܡܠܟܐ", "ܩܕܡܝܐܼ. ܐܪܗܝ ܒܪ ܚܘܝܐܿ ܫܢܝ̈ܐ ܚܡܫ. ܘܥܠ ܫܡܗܼ ܐܘܪܗܝ ܐܬܟܢܝܬ. ܫܪܝܘ ܒܐܠܘܡܦܝܐ ܕܡܐܐ ܘܫܬܝܢ", "ܘܚܕܐܼ. ܘܒܼܛܠܘ ܒܐܠܘܡܦܝܐ ܕܡ̈ܬܝܢ ܘܐܪ̈ܒܥܝܢ ܘܬܫ̈ܥ܀܀ ܫܢܬ ܐܠܦܐ ܘܬܡܢܡܐܐ ܘ.ܦܒ.: ܐܢܟܛܝܟܘܣ", "ܡܠܟܐ ܕܣܘܪܝܐ ܐܬܼܐ ܥܠ ܐܘܪܫܠܡ. ܘܣܕܪ ܥܠܝܗܿ ܩܪܒܐ ܡܢ ܒܬܪ ܩܝܡܗ ܕܥܡ ܫܡܥܘܢ. ܘܐܙܕܟܝܿ ܘܚܝܠܗ", "ܐܬܚܼܪܒܘ.܀܀ ܫܢܬ ܐܠܦܐ ܘܬܡ̈ܢܡܐܐ ܘܬܡ̈ܢܝܢ ܘܐܪ̈ܒܥܼ. ܐܬܩܛܠ ܫܡܥܘܢ ܪܒ ܟ̈ܗܢܐ. ܘܩܒܼܠ ܝܘܚܢܢ", "ܒܪܗ ܒܬܪܝܗ. ܘܦܛܠܡܐܣ ܢܦܠ ܡܢ ܫܘܠܛܢܐ ܕܐܓܦܛܘܣ. ܘܐܡܠܟܬܼ ܐܡܗܼ.܀ ܘܒܗܿ", "ܒܫܢܬܐ ܐܡܠܟ ܥܠ ܐܘܪܝܗܼ. ܥܒܕܘ ܒܪ ܡܙܥܘܪ ܫܢ̈ܝܐ ܫܒ̈ܥ.܀ ܘܒܗܿ ܟܕ ܒܗܿ ܒܫܢܬܐ ܗܕܐܼ. ܩܛܠ", "ܐܪܫܩ ܦܪܬܘܝܐ ܠܐܢܛܝܟܘܣ.. ܒܗܢܐ ܕܝܢ ܙܒܢܐܼ ܥܒܼܕ ܫܓܘܫܝܐ ܘܩܪܒܐ ܥܼܒ̈ܕܐ ܒܣܩܠܝܐ. ܘܟܕ", "ܐܬܬܨܝܕܘ ܘܐܬܚܒܫܘ܆ ܐܬܐܠܨ ܒܚܒܘܫܝܐ ܡܢ ܟܢܦܐܼ ܥܕܡܐ ܕܣܥܘ ܠܡܐܟܠܘ ܚܕ ܠܚܕ.܀܀ ܫܢܬ ܐܠܦܐ", "ܘܬܡ̈ܢܡܐܐ ܘܬܫܥܝܢ ܘܐܪ̈ܒܥܼ. ܡܝܬ ܡܠܟܐ ܕܐܘܪܗܝ. ܘܐܡܠܟ ܦܪܕܫܬ ܒܪ ܓܒܪܥܘܿ ܫܢ̈ܐ ܚ̈ܡܫ.܀܀ ܫܢܬ", "ܐܠܦܐ ܘܬܡܢܡܐܐ ܘܬܫ̈ܥܝܢ ܘܫܒ̈ܥܼ. ܚܼܪܒ ܗܘܪܩܐܢܘܣ ܪܒ ܟ̈ܗܢܐ ܝܗܘܕܝܐܼ ܠܫܡܪܝܢ ܡܕܝܢܬܐ", "ܕܫܡܪ̈ܝܐܼ. ܘܥܕܡܐ ܠܐܪܥܐ ܐܚܬܗܿ. ܗܿܝ ܕܠܘܬܢ ܣܒܣܛܐ ܡܬܩܪܝܐ ܘܡܢ ܒܬܪܟܝܢ ܗܪܘܕܣ ܒܢܗܼܿ.", "ܘܣܒܣܛܐ ܫܡܗܗܿ.܀܀ ܫܢܬ ܐܠܦ ܘܬܫܥܡ̈ܐܐܼ. ܐܼܡܠܟ ܥܠ ܐܘܪܗܝ (ܒܟܪܘ ܒܪ ܦܪܕܫܬ) ܫܢ̈ܝܐ ܬܠܬ.", "ܘܒܬܪܗܼ ܒܟܪܘ ܒܪ ܒܟܪܘ ܫܢܝ̈ܐ ܥܣܪ̈ܝܢ.܀܀ ܫܢܬ ܐܠܦܐ ܘܬܫ̈ܥܡܐܐ ܘܚܕܐܼ. ܘܐܡܼܠܟ ܥܠ ܡܨܪܝܢܼ", "ܦܛܠܡܐܣ ܦܘܣܩܘܢ ܫܢܗܝܐ ܫܒܥܣܪ̈ܐܼ ܘܝܪ̈ܚܐ ܫܬܐ.܀܀ ܫܢܬ ܐܠܦܐ ܘ.ܨܿܝ.: ܗܘܐ ܙܘܥܐ ܪܒܐ ܒܪܘܕܣܼ.", "ܘܚܘ̈ܒܐ ܪ̈ܘܪܒܐ ܥܒܼܕ ܒܗܿ.܀܀ ܫܢܬ ܐܠܦܐ ܘ.ܨܿܝܒ.: ܡܝܬ ܝܘܚܢܢ ܪܒ ܟ̈ܗܢܐ. ܘܩܿܒܠ ܐܪܣܛܒܘܠܣ", "ܒܪܗܼ ܫܢܬܐ ܚܕܐ. ܘܒܬܪܗ ܩܡ ܐܠܟܣܢܕܪܣܿ ܫܢ̈ܝܐ .ܟܕ..܀܀ ܫܢܬ ܐܠܦܐ ܘ.ܨܿܝܚ.: ܗܘܼܐ ܡܪܕܐ ܬܘܒ", "ܕܥܒܼܕ̈ܐ ܒܣܝܩܝܠܝܐ.܀܀ ܫܢܬ ܐܠܦܐ ܘ.ܨܿܝܛ.: ܐܡܼܠܟ ܥܠ ܡܨܪܝܢ ܦܛܠܡܐܣ ܕܗܼܘ ܐܠܟܣܢܕܪܣܼ ܫܢ̈ܝܐ", "ܥܣܪ̈.܀܀ ܫܢܬ ܐܠܦ ܘ.ܨܿܟܕ.: ܠܣܠܘܩܣ ܒܪ ܐܢܛܝܟܣ ܡܠܟܐ ܕܣܘܪܝܐ ܐܘܩܕܘܗܝܼ ܟܕ", "ܚܝ.܀܀ ܫܠܢܬ ܐܠܦ ܘ.ܨܿܟܚ.: ܐܡܠܟ ܥܠ ܐܓܦܛܣ ܦܘܣܩܘܢܼ. ܫܢ̈ܝܐ ܬܡ̈ܢܐ. ܘܥܠ ܐܘܪܗܝ ܡܥܢܘ ܝܪ̈ܚܐ", "ܐܪ̈ܒܥܐ. ܘܒܬܪܗ ܐܒܓܪ ܦܝܩܐܿ ܫܢ̈ܝܐ ܥܣܪ̈ܝܢ ܘ.ܗ.܆ ܘܝܪ̈ܚܐ ܬܫ̈ܥܐ.܀ ܗܪܟܐ ܐܦ ܡܠܟܘܬܐ ܕܣܘܪܝܐ", "ܘܕܐܣܝܐ ܐܫܬܪܝܬ. ܫܪܝܘ ܕܝܢ ܒܐܠܘܡܦܝܐ ܕܡܐܐ ܘܫܒܥܣܪ̈ܐ܇ ܘܐܫܬܪܝܘ ܒܐܠܘܡܦܝܐ ܕܡܐܐ ܘܫܒ̈ܥܝܢ", "ܘܚܕܐ. ܣܟܐ ܕܝܢ ܕܫܢ̈ܝܗܘܢܼ. ܡ̈ܬܝܢ ܘܬܫܥܣܪ̈ܐ ܘܝܪ̈ܚܐ ܥܣܪ̈ܐ.܀ ܒܗܢܐ ܕܝܢ ܙܒܢܐܼ ܣܘܠܘܣ ܚܼܪܒ", "ܠܐ̈ܬܢܝܐ.܀܀ ܫܢܬ ܐܠܦܐ ܘ.ܨܿܠܙ.܇ ܐܡܠܟ ܥܠ ܡܨܪܝܢ ܦܛܠܡܐܣ ܕܝܢܘܣܝܘܣܼ. ܫܢ̈ܝܐ ܬܠ̈ܬܝܢ..", "ܘܐܒܓܪ ܩܼܛܠ ܠܒܟܪܘ܆ ܘܐܡܠܟ ܒܠܚܘܕܘܗܝ ܫܢ̈ܝܐܥܣܪܝܢ ܘܬܠ̈ܬ ܘܝܪ̈ܚܐ ܚ̈ܡܫܐ.܀܀ ܫܢܬ ܐܠܦܐ", ".ܨܿܡ.: ܐܡܠܟܬ ܥܠ ܝܗ̈ܘܕܝܐ ܣܠܝܢܐ ܐܢܬܬܗ ܕܐܠܟܣܢܕܪܣ. ܘܡܢ ܗܪܟܐ ܨ̈ܒܘܬܐ ܕܗܘܕ̈ܝܐ", "ܐܬܒ̈ܠܒܠܝ.܀܀ ܫܢܬ ܐܠܦܐ ܘ.ܨܿܡܕ.: ܚܪܒܘ ܪ̈ܗܘܡܝܐ ܠܐܢܛܝܟܝܐ ܕܣܘܪܝܐ.܀܀ ܣܢܬ ܐܠܦ ܘܬܫܥܡܐܐ", "ܘܫܬܝܢ܆ ܡܝܬ ܡܠܟܐ ܕܐܘܪܗܝ. ܘܗܘܘܐܘܪ̈ܗܝܐ ܕܠܐ ܡܪܝܐ ܫܢܬܐ ܚܕܐܼ. ܡܢ ܥܠܬ ܚܪܝܢܐ ܕܪܚܡܬ", "ܪܝܫܢܘܬܐ. ܘܡܢ ܒܬܪܟܝܢ ܐܡܼܠܟ ܥܠܝܗܘܢ ܡܥܢܘ ܕܐܬܩܪܝܐܠܗܐܼ. ܫܢ̈ܝܐ ܬܡܥܣܪ̈ܐ ܘܝܪ̈ܚܐ ܚ̈ܡܫܐ.܀܀", "ܫܢܬ ܐܠܦܐ ܘܬܫ̈ܥܡܐܐ ܘܫܬܝܢ ܘܫܬܼ. ܐܡܠܟܬ ܥܠ ܡܨܪܝܢ ܩܠܘܦܛܪܐܿ ܫܢ̈ܝܐ ܥܣܪܗܝܢ ܘܬܪ̈ܬܝܢ.܀ ܘܒܗ", "ܒܙܒܢܐܼ. ܚܪܒ ܓܐܝܘܣ ܝܠܘܝܘܣ ܩܣܪ ܠܓܪ̈ܡܢܝܐ.܀܀ ܫܢܬ ܐܠܦܐ ܘܬܫܥܡܐܐ ܘ.ܣܙ.: ܐܡܠܟ ܡܠܐ ܩܕܡܝܐ", "ܥܪ ܪ̈ܘܡܝܐܼ ܓܐܝܘܣ ܝܠܘܝܘܣ ܩܣܪܼ. ܫܢܗܝܐ ܫ̈ܬ.܀܀ ܘܒܫܢܬܐ ܐܠܦܐ ܘܬܫ̈ܥܡܐܐ ܘܫܒ̈ܥܝܢ ܘܬܪ̈ܬܝܢ܆", "ܐܬܩܛܠ ܓܐܝܘܣ. ܘܐܡܠܟ ܒܕܘܟܬܗ ܬܪ̈ܝܢ ܐܓܘܣܛܘܣܼ. ܫܢ̈ܝܐ ܚܡ̈ܫܢ ܘܫ̈ܬ", "ܘܝܪ̈ܚܐ ܫܬܐ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܡ̈ܢܝܢ܆ ܡܝܬ ܡܠܟܐ ܕܐܘܪܗܝ. ܘܐܡܠܟ ܦܩܘܪܝܿ ܫܢ̈ܝܐ", "ܚ̈ܡܫ.܀ ܘܒܗܿ ܒܫܢܬܐ ܣܠܼܩ ܗܼܘ ܦܩܘܪܝ ܘܒܪ ܙܦܪܘܢ ܪܒ ܚܝܠܐ ܥܠ ܣܘܪܝܐ. ܘܠܗܘܪܩܢܘܣ ܘܠܦܣܐܝܠ", "ܐܚܘܗܝ ܕܗܪܘܕܣ ܒܫܒܝܐ ܕܒܪ.. ܗܪܟܐ ܫܠܡܬ ܡܠܟܘܬܐ ܕܝܗ̈ܘܕܝܐ. ܘܐܡܠܟ ܥܠܝܗܘܢ ܩܕܡܝܐ ܗܪܘܕܣ", "ܦܠܫܬܝܐܼ. ܫܢ̈ܝܐ ܬܠ̈ܬܝܢ ܘܫܒ̈ܥ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܡܢܝܢ ܘܚ̈ܡܫܼ. ܡܝܬ ܦܩܘܪܝ.", "ܘܐܡܼܠܟ ܐܒܓܪ ܫܢ̈ܝܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ ܫܢܝ̈ܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ", "ܫܢܝ̈ܐ ܬܠ̈ܬ. ܘܒܬܪܗ ܐܡܠܟ ܐܒܓܪ ܣܘܡܩܐ ܫܢܝ̈ܐ ܬܠ̈ܬ.. ܘܗܪܕܘܣ ܐܬܟܬܫ ܥܠ ܐܘܪܫܠܡ ܘܢܣܒܗܿ. ܟܕ", "ܥܩܪ ܠܬܪ̈ܝܗܘܢ ܫܘܪ̈ܝܗܿ ܘܟܠـ[ـܗ ܥܡܐ] ܒܓܘܗܿ ܩܿܛܠ . . . ܒܝ̈ܘܡܬܗ ܕܗܪܕܘܣ ܟܕ ܩܼܪܒ ܝܠܕܗ", "ܕܡܫܝܚܐܼ. ܪܒܘܬ ܟܗܢܘܬܐ ܕܡܢ ܐܒܗ̈ܬܐ ܘܡܠܟܘܬܐ ܕܝܗܘܕ̈ܝܐܼ. ܐܫܬܪܝܬ. ܟܕ ܡܫܬܠܡܐ ܢܒܝܘܬܐ ܕܠܘܬ", "ܡܘܫܐ ܕܐܡܪܐ: ܕܠܐ ܢܥܢܕ ܪܝܫܐ ܡܢ ܝܗܘܕܐ ܘܡܕܒܪܢܐ ܡܢ ܒܝܬ ܥܛܡܬܗ܆ ܥܕܡܐ ܕܢܐܬܐ ܗܿܘ ܕܠܗ", "ܣܝܡܐ. ܘܗܘܝܘ ܣܘܟܝܐ ܕܥܡܗܡܐ. ܗܕܟܐ ܕܝܢ ܐܦ ܡܫܝܚܐ ܡܕܒܪܢܐ ܕܥܡ̈ܡܐ: ܗܿܘ ܕܡܬܐܡܪ ܒܢܒܝܘܬܐ", "ܠܘܬ ܕܢܝܐܝܠܼ ܫܘܠܡܐ ܢܣܼܒ. ܥܕܡܐ ܓܝܪ ܠܗܪܘܕܣܼ. ܡܫܝ̈ܚܐ ܗܘܘ ܡܕܒܪ̈ܢܐ: ܗܿܢܘܢ ܐܝܬܝܗܘܢ ܪ̈ܝܫ", "ܟ̈ܗܢܐ ܕܩܿܝܡܝܢ ܗܘܘ ܩܕܡ ܥܡܐ ܕܝܗ̈ܘܕܝܐ. ܕܫܪܝܘ ܡܢ ܚܘܕܬܐ ܕܗܝܟܠܐܼ. ܕܒܝ̈ܘܡܝ ܕܘܪܝܫ", "ܒܐܠܘܡܦܝܐ ܕܫ̈ܬܝܢ ܘܚ̈ܡܫ܇ ܘܒܼܛܠܘ ܒܝ̈ܘܡܝ ܗܘܪܩܐܢܘܣܿ. ܒܐܠܘܡܦܝܐ ܕܡܐܐ ܘܬܡܗܢ̈ܝܢ ܘܫ̈ܬ.", "ܫܢ̈ܝܐ ܕܝܢ ܕܒܡܨܥܬܐ ܕܗܠܝܢ܆ ܗܘ̈ܝܢ ܐܪ̈ܒܥܡܐܐ ܘܬܡ̈ܢܝܢ ܘܬܠ̈ܬ. ܐܟܡܐ ܕܟܬܒܐ ܕܕܢܝܐܝܠ ܡܬܢܒܐܼ", "ܟܕ ܐܿܡܪ: ܕܬܕܥ ܘܬܣܬܟܠ ܡܢ ܡܦܩܢܗܿ ܕܡܠܬܐܿ. ܠܡܬܒܘ ܦܬܓܡܐ ܘܠܡܒܢܐ ܠܐܘܪܫܠܡ.", "ܥܕܡܐ ܠܡܫܝܚܐ ܡܕܒܪܢܐܿ. ܫܒ̈ܘܥܐ ܫܒ̈ܥܐ ܘܫܒ̈ܥܘܥܐ ܫ̈ܬܝܢ ܘܬܪ̈ܝܢ. ܗܠܝܢ ܗܟܝܠ ܫ̈ܬܝܢ ܘܬ̈ܫܥܐ", "ܫܒ̈ܘܥܐܼ. ܡܡܠܝܢ ܙܒܢܐ ܕܫܢ̈ܝܐ ܐܪ̈ܒܥܡܐܐ ܘܬܡ̈ܢܝܢ ܘܬܠܬ. ܐܝܟ ܡܐ ܕܐܝܬܝܗܝܢ ܫܢ̈ܝܐ ܕܪܝܫܢܘܬܐ", "ܕܡܫܝ̈ܚܐ ܡܕܒܪ̈ܢܐ. ܘܡܢ ܕܐܬܕܒܼܪ ܒܫܒܝܐ ܗܘܪܩܐܢܘܣ ܐܚܪܝܐ ܡܢ ܦܪ̈ܬܘܝܐܼ. ܗܪܘܕܣ ܒܪ", "ܐܢܛܝܦܛܪܣܼ ܟܕ ܠܐ ܙܕܩܐ ܠܗ ܡܠܟܘܬܐܼ. ܡܢ ܐܓܘܣܛܣ ܘܣܘܢܩܠܛܣ ܕܪ̈ܗܘܡܝܐ ܢܣܒ ܡܠܟܘܬܐ", "ܕܝܗ̈ܘܕܝܐܼ. ܘܒܬܪܟܝܢ ܒ̈ܢܘܗܝ ܕܗܢܐܼ ܥܕܡܐ ܠܥܩܘܪܝܗܿ ܐܚܪܝܐ ܕܐܘܪܫܠܡ. ܘܠܐ ܕܝܢ ܬܘܒ ܗܿܢܘܢ", "ܕܡܢ ܝܘܒܠܐ ܕܓܢܣܐ ܕܟ̈ܗܢܐܿ. ܡܿܟܗܢܝܢ ܗܘܘ ܠܐܠܗܐ. ܘܠܐ ܟܠܗ ܙܒܢܐ ܕܚܝ̈ܝܗܘܢ ܐܝܟ ܢܡܘܣܐ", "ܕܡܘܫܐ. ܐܢ̈ܫܐ ܕܝܢ ܠܐ ܝܕ̈ܝܥܐ ܒܙܒܢ ܐܚܪ̈ܢܐ. ܘܗܿܢܘܢ ܚܕܐ ܚܕܐ ܫܢܬܐ. ܐܚܪ̈ܢܐ ܕܝܢ ܒܝܬܝܪ", "ܩܠܝܠ ܡܢ ܪ̈ܗܘܡܝܐ ܟܗܢܘܬܐ ܙܒܿܢܝܢ ܗܘܘ. ܘܗܠܝܢ ܕܝܢ ܕܢܝܐܝܠ ܡܬܢܒܐ ܟܕ ܐܿܡܪ. ܕܒܬܪ ܫܒ̈ܥܐ", "ܘܫ̈ܬܝܢ ܘܬܪ̈ܝܢ ܫܒܘܥܝܢ܆ ܬܬܚܒܠ ܡܫܝܚܘܬܐ. ܘܕܝܢܼܐ ܠܐ ܢܗܘܐ ܒܗܿ. ܘܠܗܝܟܠܐ ܘܠܩܘܕܫܐ ܢܚܒܠ", "ܥܡܐ ܥܡ ܡܕܒܪܢܐ ܕܐܿܬܐ. ܘܢܬܦܣܩܘܢ ܒܓܪܘܦܝܐ ܕܩܪܒܐ. ܘܒܬܪܟܝܢ ܠܡ ܒܛܢܦܘܬܐ ܕܚܘܪܒܐ. ܘܥܕܡܐ", "ܠܚܪܬܐ ܕܙ̈ܒܢܐ ܓܡܘܪܝܐ ܢܬܝܗܒ ܥܠ ܚܒܿܠܐ.܀܀ ܫܢܬ ܐܠܦ ܘܬܫ̈ܥܡܐܐ ܘܬܡ̈ܢܝܢ ܘܬܡܢܐܼ. ܩܠܘܩܛܪܐ", "ܐܬܢܟܠܬ ܥܠ ܡܠܟܘܬܐ ܕܝܗ̈ܘܕܝܐ ܘܕܐܪ̈ܒܝܐܼ ܘܐܚܝܠܬ ܕܬܣܒ ܐܬܪ̈ܘܬܗܘܢ ܡܢ ܐܢܛܘܢܝܢܣ.܀܀ ܫܢܬ", "ܐܠܦܐ ܘܬܫܥܡܐܐ ܘܬܡܢܝܢ ܘܬܫܥܼ. ܐܬܬ ܩܠܘܩܛܪܐ ܕܬܥܒܕ ܫܝܢܐ ܥܡ ܐܓܘܣܛܣ ܒܛܘܪ̈ܝ ܠܒܢܢ܇ ܘܬܡܘܢ", "ܐܫܬܠܡܬ ܠܩܛܠܐ ܗܼܝ ܘܡܝ̈ܬܝܢܝܗܿ. ܐܝܟ ܡܐ ܕܩܿܕܡ ܐܬܢܒܝ ܢܒܝܐ ܟܕܐܡܪ. ܘܒܪܬ ܡܠܟܐ ܕܬܝܡܢܐ ܬܙܠ ܠܘܬ ܡܠܟܐ ܕܓܪܒܝܐ ܕܬܥܒܕ ܫܝܢܐ ܒܝܢܬܗܘܢ. ܘܬܫܬܼܠܡ ܠܡ ܗܼܝ ܘܡ̈ܝܬܝܢܝܗܿ.", "ܘܒܚܝܒܘܬܗܿ ܕܝܢ ܕܩܠܐܘܦܛܪܐ ܡܠܟܬܐ ܕܡܨܪܝܢ܆ ܐܦ ܗܠܝܘܣ ܘܣܠܝܢܐ ܒ̈ܢܝܗܿ ܐܬܼܘ ܠܩܛܠܐ.܀ ܘܒܗܿ", "ܒܫܢܬܐ ܐܬܟܒܫܬ ܡܨܪܝܢ ܡܢ ܪ̈ܗܘܡܝܐ. ܘܐܫܬܪܝܬ ܡܠܟܘܬܐ ܕܒܝܬ ܦܛܠܡܐܣ. ܕܐܡܠܟ ܫܢܗܝܐ ܡ̈ܬܝܢ", "ܘܬܫ̈ܥܝܢ ܘܚ̈ܡܫ.܀ ܘܒܗܿ ܒܫܢܬܐ ܢܝܩܦܘܠܣ ܡܕܝܢܬܐ ܐܬܒܢܝܬ.܀܀ ܫܢܬ ܐܠܦܐ ܘܬܫܥܡܐܐ ܘܬܫܥܝܢ܆", "ܐܡܼܠܟ ܥܠ ܐܘܪܗܝ ܡܥܢܘ ܕܐܬܩܪܝ ܣܦܠܘܠ. ܫܢ̈ܝܐ .ܝܚ. ܘܝܪ̈ܚܐ .ܙ..܀܀ ܫܢܬ ܐܦܠܐ ܘܬܫܥܡܐܐ", "ܘܬܫܥܝܢ ܘܚܕܐܼ. ܗܘܼܐ ܙܘܥܐ ܪܒܐ ܘܥܙܝܙܐ [ܒܪܘܕܣ ܘܣܘܓـ]ـܐܐ ܕܕ̈ܘܟܝܬܐ ܚܒܠ. ܘܐܦ ܟܪܐܠܐ", "ܒܙܘܥܐ ܢܦܼܠ.܀܀ ܫܢܬ ܐܠܦܐ ܘܬܫܥܡܐܐ ܘܬܫ̈ܥܝܢ ܘܬܪ̈ܬܝܢ܆ ܟܒܼܫ ܪ̈ܗܘܡܝܐ ܠܩܐܠܒܪܝܐ ܘܓܠ̈ܛܝܐ.", "ܘܬܚܬ ܡܕܐܬܐ ܥܒܕܘ ܐܢܘܢ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫ̈ܥܝܢ ܘܐܪ̈ܒܥܼ. ܟܒܼܫ ܬܘܒ ܪ̈ܗܘܡܝܐ", "ܠܩܘܙܝܩܣ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫ̈ܥܝܢ ܘܫ̈ܬܼ. ܗܘܐ ܟܦܢܐ ܪܒܐ ܘܥܙܝܙܐ ܒܝܗܘܕ ܘܒܣܘܪܝܐ.", "ܘܐܢ̈ܫܐ ܡܢ ܐܬܪܐ ܐܬܒܕܪܘ ܘܐܙܠ.܀܀ ܫܢܬ ܐܠܦܐ ܘܬܫܥܡܐܐ ܘܬܫ̈ܥܝܢ ܘܬܡܢܐܼ. ܗܪܘܕܣ ܒܐܘܪܫܠܡܐ", "ܣܘܓܐܐ ܒܿܢܼܝ. ܘܫܡܪܝܢ ܕܚܪܘܒܐ ܗܘܬ ܡܢ ܙܒܢܐ ܡܢ ܫܬܐ̈ܣܝܗܿ ܒܢܗܿ. ܘܡܛܠ ܕܢܥܒܕ ܐܝܩܪܐ", "ܠܐܓܘܣܛܘܣ ܣܒܣܛܣ ܡܠܟܐ ܕܪ̈ܗܘܡܝܐ ܣܒܣܟܐ ܫܡܗܗܿ.܀܀ ܫܢܬ ܐܠܦܐ ܘܬܫ̈ܥܡܐܐ ܘܬܫܥܝܢ ܘܬܫܥܼ. ܗܘܐ", "ܙܘܥܐ ܪܒܐ ܒܩܝܦܪܘܣ ܘܕ̈ܘܟܝܬܐ ܣܓܝ̈ܐܬܐ ܚܼܒܠ.܀܀ ܫܢܬ ܬܪ̈ܝܢ ܐܠܦ̈ܝܢ ܠܐܒܪܗܡܼ. ܚܪܒ ܡܪܩܘܣ", "ܠܐܠܝܘܣ ܠܓܪ̈ܡܝܢܝܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܚܞܕܐܼ. ܗܪܘܕܣ ܠܗܝܟܠܐ ܕܒܐܘܪܫܠܡ ܣܬܼܪ. ܘܕܪܒ", "ܡܢܗ ܐܚܪܢܐ ܒܢܼܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܬܪ̈ܬܝܢ܆ ܛܒܪܝܘܣ ܟܒܫܘ ܠܘܝܢܝܕ̈ܝܩܐ.", "ܘܠܐܝܠܝܢ ܕܐܝܬܝܗܘܢ ܥܠ ܓܢܒ ܬܪܩܐܼ ܠܟܠܗܘܢ ܫܥܒܕ.܀܀ ܫܢܬ ܐܠܦ̈ܝܐ ܬܪܝܢ ܘܚܡܫܼ. ܒܢܼܐ ܩܣܪܝܐ", "ܡܕܝܢܬܐ ܗܪܘܕܣ ܡܠܟܐ. ܘܒܫܡܐ ܕܩܣܪ ܫܡܗܗܿ.. ܘܠܐܓܪܦܢܐ. ܘܠܐܢܛܝܦܛܪܘܣ. ܘܠܗܪܘܕܝܐ. ܘܒܓܠܝܠܐ", "ܬܘܒ ܠܓܐܒܐ.܀܀ ܫܢܬ .ܒ. ܐܠܦ̈ܝܢ ܘܬܫ̈ܥܼ. ܛܒܪܝܘܣ ܠܦ̈ܢܘܢܝܐ ܫܒܥܕ.܀܀ ܘܒܫܢܬ .ܒ. ܐܠܦ̈ܝܢ", "ܘܥܣܪ̈܆ ܬܘܒ ܗܼܘ ܛܒܪܝܣܘ ܠܓܪ̈ܡܝܢܝܐ ܫܥܒܕ. ܘܐܘܛܘܩܪܛܘܪ ܐܬܩܪܝ.܀܀ ܫܢܬ .ܒ. ܐܠܦ̈ܝܢ", "ܘܚܕܥܣܪܐܼ. ܡܚܼܐ ܩܪܒܐ ܗܪܘܕܣ ܘܦܪ̈ܬܘܝܐ ܥܡ ܚܕܼܕܐ. ܘܡܢ ܒܬܪ ܕܗܦܟ ܡܢ ܩܪܒܐ ܩܛܠ ܠܗܘܪܩܐܢܘܣ", "ܪܒ ܟ̈ܗܢܐ ܕܝܗܘܕ̈ܝܐ. ܩܛܠ ܕܝܢ ܐܦ ܠܒܪܗ ܕܗܢܐ ܕܩܼܒܠ ܟܗܢܘܬܐ ܕܐܝܘܗܝ. ܘܩܛܠ ܐܦ ܠܚܬܗ ܕܗܢܐ", "ܕܐܝܬܝܗܿ ܗܘܬ ܐܢܬܬܗ. ܘܠܬܪ̈ܝܢ ܒܢ̈ܝܢ ܕܗܘܘ ܠܗ ܡܢܗܿ. ܢܡ ܒܬܪ ܕܐܬܓܒܪ ܩܛܠ ܐܢܘܢ. ܩܛܠ ܕܝܢ", "ܐܦ ܠܐܡܗܿ ܕܩܛܝܠܬܐ ܕܐܝܬܝܗܿ ܗܘܬ ܚܡܬܗ.܀܀ ܫܢܬ .ܒ. ܐܠܦ̈ܝܢ ܘ.ܝܒ. . ܟܒܫ ܛܒܪܝܘܣ ܠܐܪ̈ܡܢܝܐ.", "ܘܠܪ̈ܗܛܘ ܘܠܘ̈ܝܢܕܝܠܝܩܝܐ ܘܠܦ̈ܐܢܘܢܝܐ.܀ ܘܒܗܿ ܒܫܢܬܐܼ ܡܢ ܩܘܼ. ܣܘܓܐܐ ܐܬܚܒܠ ܡܢ ܙܘܥܐ.", "ܫܢܬ .ܒ. ܐܠܦ̈ܝܢ ܘܚܡܫܥܣܪܐ ܠܐܒܪܗܡܼ. ܘܠܐܠܟܣܢܕܪܣ ܡܩܕܘܝܢܐܼ. ܫܢܬ ܬܠܬܡܐܐ", "ܘܬܫܥ: ܐܬܝܠܕ ܒܝܬ ܠܚܡ ܕܝܗܘܕ ܦܐܪܐ ܕܒܘܪ̈ܟܬܐ ܝܫܘܥ ܡܫܝܚܐ ܒܪܗ ܕܐܠܗܐ.܀ ܘܒܗܿ ܒܫܢܬܐ ܐܫܬܕܪ", "ܩܘܪܝܢܘܣ ܡܢ ܨܒܝܢܐ ܕܣܢܩܠܛܣ ܗܓܡܘܢܐ ܥܠ ܝܗܘܕ܇ ܘܡܟܬܒܢܘܬܐ ܕܩ̈ܢܝܢܐ ܘܕܥܡܘܪ̈ܐ ܢܣܼܒ.܀ ܟܢ̈ܫܢ", "ܫܢ̈ܝܐ ܡܢ ܐܒܪܗܡ ܥܕܡܐ ܠܝܠܕܘܬܗ ܕܡܫܝܚܐܼ. ܫܢ̈ܝܐ ܬܪ̈ܝܢ ܐܠܦ̈ܝܢ ܘܫܬܬܥܣܪ̈ܐ.", "ܥܠ ܓܠܝܢܐ ܕܡܓܘܫ̈ܐ. ܘܥܠ ܡܬܝܬܝܗܘܢ ܕܠܐܘܪܫܠܡ. [ܘܥܠ ܩܘܪ̈ܒܢܐ] ܕܐܝܬܝܘ", "ܠܡܫܝܚܐ. ܡܡܠܐ ܕܓܠܝܗܢܐ ܘܚ̈ܙܢܐ ܕܡܠܠܘ ܡ̈ܠܟܐ [ܒܢ̈ܝ ܡ̈ܠܟܐ] ܕܡܕܢܚܐ ܪܒܬܐܼ ܕܐܬܩܪܝܘ ܡ̈ܓܘܫܐ", "ܒܠܫܢܗ ܕܐܬܪܐ ܗܿܘ. [ܡܛܠ ܕܒܫܠܝܐ] ܕܠܐ ܩܠܐ ܡܫܒܚܝܢ ܗܘܘ ܘܡܨܠܝܢ. ܘܒܫܬܩܐ ܘܒܡܕܥܐ ܡܫܒܚܝܢ", "ܗܘܘ ܘܡܨܠܝܢ ܠܪܒܘܬܐ ܥܠܝܬܐ ܘܩܕܝܫܬܐ ܕܡܪܐ ܚܝ̈ܐܼ ܠܐܒܐ ܩܕܝܫܐ ܘܡܫܒܚܐܼ. ܕܟܣܐ ܒܙܝܘܐ ܪܒܐ", "ܕܢܦܫܗ: ܘܡܥܠܝ ܘܩܕܝܫ ܡܢ ܟܠ ܡܚܗ̈ܫܒܢ. ܘܠܐ ܣܿܦܩ ܠܫܢܐ ܕܐܢܫܐ ܕܢܐܡܪ ܥܠܘܗܝ ܐܝܟ ܕܐܝܬܘܗܝ܆", "ܐܠܐ ܐܝܟ ܕܨܒܐܼ ܘܐܡܬܝ ܕܨܒܐܼ ܘܒܝܕ ܡܿܢ ܕܨܿܒܐ. ܘܠܐ ܣܿܦܩܝܢ ܥܗܠܡܘܗܝ ܥ̈ܠܝܐܼ ܘܠܐ ܬܚ̈ܬܝܐ", "ܠܡܐܡܪ ܥܠ ܪܒܘܬܗ: ܐܠܐ ܐܝܟ ܕܝܐܝܐ ܠܗ ܠܨܒܢܐ ܕܪܒܘܬܗ ܕܬܓܠܐ ܠܥ̈ܠܡܐ. ܐܝܟ ܕܡܫܟܚܝܢ ܕܢܩܒܠܘܢ", "ܡܢ ܡܘܗܒܬܐ ܕܪܒܘܬܗ. ܡܛܠ ܕܣܓܝܐܐ ܗܝ ܘܠܐ ܡܘܦܝܢ ܠܡܡܠܠܘܬܗܿ.. ܐܝܬܝܗܘܢ ܗܘܘ ܗܟܝܠ ܗܿܢܘܢ", "ܚ̈ܟܝܡܐ ܕܡܬܩܪܝܢ ܗܘܘ ܡ̈ܓܘܫܐ ܒܠܫܢܗ ܕܐܬܪܐܪ. ܡܛܠ ܕܒܫܬܩܐ ܕܠܐ ܩܠܐܼ. ܡܫܒܚܝܢ ܗܘܘ ܠܐܠܗ", "ܟܘܠܐ. ܠܗܿܘ ܕܒܡܠܬܗ ܘܨܒܝܢܗܼ ܗܘܼܐ ܟܠ ܕܐܝܬܘܗܝܼ ܘܟܠ ܕܗܘܿܐ ܘܩܿܠܡܼ ܘܟܠ ܕܥܬܝܕ ܠܡܗܘܐ. ܘܠܬ", "ܡܕܡ ܕܗܘܿܐ ܠܒܪ ܡܢ ܨܒܝܢܗ. ܘܠܝܬ ܬܘܒ ܡܿܢ ܕܢܩܘܡ ܠܘܩܒܠ ܨܒܝܢܗ ܕܐܒܐ ܕܟܠ.܀܀ ܫܡܗ̈ܝܗܘܢ", "ܕܚܟ̈ܝܡܐ ܘܡ̈ܠܟܐܼ. ܗܟܢܐ ܡܬܩܪܝܢ ܗܘܘ. ܙܗܪܘܢܕܕ ܒܪ ܐܪܛܒܢ.. ܗܘܪܡܙܕ ܒܪ ܣܢܛܪܘܡ.. ܐܘܫܬܙܦ", "ܒܪ ܓܘܕܦܪ.. ܐܪܫܟ ܒܪ ܡܗܪܘܡ.. ܙܪܢܘܕ ܒܕ ܘܕܘܕ.. ܐܪܝܗܘ ܒܪ ܟܣܪܘ.. ܐܪܛܚܫܝܫܬ ܒܪ ܚܘܝܠܬ..", "ܐܫܬܢܒܘܙܢ ܒܪ ܫܝܫܪܘܢ.. ܡܗܪܘܡ ܒܪ ܗܘܡܡ.. ܐܚܫܪܫ ܒܪ ܨܚܒܢ.. ܢܨܪܕܝܚ ܒܪ", "ܒܠܕܢ.. ܡܪܘܕܟ ܒܪ ܒܝܠ..܀܀ ܗܠܝܢ ܐܝܬܝܗܘܢ ܡ̈ܠܟܐ ܒܢ̈ܝ ܡ̈ܠܟܐ ܡܕ̈ܢܝܚܐܼ ܒܐܪܥܐ ܕܫܝܪ.", "ܕܐܝܬܘܗܝ ܒܿܪܝܐ ܕܟܠܗ ܡܕܢܚܐ ܕܥܠܡܐ ܕܝܬܒܐ ܕܒܢ̈ܝܢܫܐ. ܠܐܘܩܢܘܣ ܝܡܐ ܪܒܐ ܕܠܒܪ ܡܢ ܥܠܡܐܼ ܡܢ", "ܡܕܢܚܗܿ ܕܐܥܪܐ ܕܢܘܕ. ܗܿܝ ܕܝܬܒ ܗܘܐ ܒܗܿ ܐܕܡ ܪܒܐ ܘܪܝܫܐ ܕܟܠܗܝܢ ܫܪ̈ܒܬܐ ܕܥܠܡܐ.. ܘܗܼܢܘܢ", "ܗܠܝܢ ܒ̈ܢܝ ܡ̈ܠܟܐ ܩܿܒܼܠܘ ܗܘܘ ܦܘ̈ܩܕܢܐ ܘܢ̈ܡܘܣܐܿ. ܘܐܦ ܟܬܒ̈ܐ ܡܢ ܐܒܗ̈ܝܗܘܢ. ܐܦ ܕܪܐ ܡܢ", "ܕܪܐ ܩܒܠ ܗܘܘ ܚܕ ܡܢ ܚܕ܆ ܡܢ ܫܬ ܒܪ ܐܒܘܢ ܐܕܡ. ܡܛܠ ܕܓܠܼܐ ܗܘܐ ܠܗ ܐܕܡ ܠܫܬ ܒܪܗ ܟܕ ܗܘܼܐ", "ܠܗ. ܘܒܕܩ ܠܗ ܐܕܡ ܠܫܬܼ ܥܠ ܪܒܘܬܗ ܩܕܝܡܬܐ ܥܕ ܠܐ ܢܥܒܪ ܥܠ ܦܘܩܕܢܐ. ܘܥܠ ܡܦܩܬܗ ܕܡܢ ܦܪܕܝܣܐ.", "ܘܙܗܪܗ ܠܫܬ ܒܪܗܼ ܕܠܐ ܢܥܒܪ ܐܦ ܗܼܘ ܥܠ ܟܐܢܘܬܐܿ ܐܟܘܬܗ ܕܐܕܡ.. ܘܩܒܠ ܦܘܩܕܢܗ ܫܬ ܕܐܒܘܗܝ", "ܒܠܒܐ ܕܟܝܐ. ܘܐܙܕܗܪ ܒܫܠܡܘܬܐܼ ܐܦ ܒܡܘܗܒܬܗ ܕܥܠܡܐ ܡܪܐ ܪܒܘܬܐ. ܘܐܬܝܗܒ ܠܗ ܠܫܬܼ. ܕܢܪܫܘܡ", "ܒܟܬܒܐ ܘܢܘܕܥ ܚܟܡܬܐܼ ܘܢܩܪܐ ܒܫܡܗ ܕܡܪܝܐ ܡܪܐ ܟܠ ܢܦܫ ܕܒܥܝܐ ܚ̈ܝܐ. ܘܡܢܗ ܩܕܡܝܐܝܬ ܐܬܚܙܝ", "ܟܬܒܐ ܒܥܠܡܐ. ܕܪܫܝܡ ܒܫܡܗ ܕܥܠܡܐ. ܘܐܫܠܡܗ ܫܬ ܠܟܬܒܐ ܕܪܫܡ ܠܕܪ̈ܘܗܝ. ܘܐܬܝܒܠ ܥܕܡܐ ܠܢܘܚ.", "ܗܿܘ ܕܐܫܬܟܚ ܐܦ ܗܼܘ ܟܐܢܐܼ. ܘܐܬܦܨܝ ܐܦ ܗܼܘ ܡܢ ܡܝ̈ܐ. [ܘܒܥܕܢ ܛܘܦܢܐ ܢܣܒ] ܐܢܘܢ ܐܦ ܢܘܚ", "ܠܟ̈ܬܒܐ ܕܦ̈ܘܕܩܢܐ ܥܡܗ [ܒܟܘܠܐ. ܘܟـ]ـܕ ܢܦܩ ܡܢ ܟܘܠܐ ܦܩܕ ܐܦ ܗܼܘ ܢܘܚܼ ܠܕܪܗܐ ܕܡܢ ܒܬܪܗܼ.", "ܕܗܼܘܘ ܡܬܿܢܝܢ ܪܘܪ̈ܒܬܗ ܘܐܪ̈ܙܐ ܟ̈ܣܐ ܕܟܬܝܒܝܢ ܒܗܘܢ ܒܟ̈ܬܒܐ ܕܫܬܼ. ܥܠ ܪܒܘܬܗ ܕܐܒܐܿ ܘܐܪ̈ܙܐ", "ܟܠܗܘܢ. ܐܬܝܒܠ ܕܝܢ ܗܼܢܘܢ ܟ̈ܬܒܐ ܘܐܪ̈ܙܐ ܘܗܼܘ ܡܡܠܐ ܒܡܫܠܡܢܘܬܐܼ. ܐܦ ܥܕܡܐ", "ܠܐܒ̈ܗܝܢ. ܘܝܠܦ ܘܩܒܠ ܒܚܕܘܬܐ ܘܐܫܠܡ ܐܢܘܢ ܠܢ ܕܝܠܢ. ܘܢܛܪܝܢ ܗܘܝܢ ܐܦ ܚܢܢ܆ ܒܚܘܒܐ ܘܒܕܠܚܬܐ", "ܠܪ̈ܐܙܝܗܝܘܢ ܕܝܠܗܘܢ ܕܟ̈ܬܒܐ ܘܐܪ̈ܙܐ ܘܡ̈ܠܐ ܘܒܫܬܩܐ ܡܨܠܝܢ ܗܘܝܢ܆ ܘܡܘܕܝܢ ܘܡܫܒܚܝܢ ܗܘܼܝܢ.", "ܟܕ ܟܿܦܝܢ ܗܘܝܢ ܒܘܪ̈ܟܝܼ ܘܡܪܝܡܝܢ ܗܘܝܢ ܐܝ̈ܕܝܢܼ ܠܪܘܡܐ ܕܫܡܝܐ ܠܡܪܐ ܪܒܘܬܐܿ ܗܿܝ ܕܟܫܝܐ ܡܢ", "ܥܝ̈ܢܝ ܟܠ ܕܚܝ. ܘܣܝܼܡܝܢ ܗܘܘ ܗܿܢܘܢ ܟ̈ܬܒܐ ܕܐܪ̈ܙܐ ܟܣ̈ܝܐ ܒܛܘܪ ܢܨܚ̈ܢܐܼ. ܒܡܕܢܚܗ ܕܝܠܗ", "ܕܫܝܪ ܐܬܪܢ. ܒܡܥܪܬܐ ܡܥܪܬ ܓܙ̈ܐ ܕܐܪ̈ܙܐ ܕܚ̈ܝܐ [ܕܬܩܐ]. ܘܦܩܕܘܢ ܐܒ̈ܗܝܢ ܐܦ ܠܢ܆ ܐܝܟܢܐ", "ܕܩܒܠܘ ܐܦ ܗܼܢܘܢ ܡܢ ܐܒܗ̈ܝܗܘܢ. ܘܐܡܪܘ ܠܢܼ ܕܣܿܟܘ ܠܢܘܗܪܐ ܕܕܢܿܚ ܠܟܘܢܼ. ܡܢ ܡܕܢܚܐ ܥܠܝܬܐ", "ܕܒܪܘܬܗ ܕܐܒܐ ܠܢܘܗܪܐ ܕܡܢ ܪܘܡܐ ܕܢܧܚ ܒܕܡܘܬ ܟܘܒܟܐ ܥܠ ܛܘܪ ܢܨܚ̈ܢܐ. ܘܫܪܐ ܥܠ ܥܡܘܕܐ", "ܕܢܘܗܪܐܿ. ܒܓܘ ܡܥܪܬ ܓܙ̈ܐ ܘܐܪ̈ܙܐ ܟܣ̈ܝܐ. ܘܦܩܘܕܘ ܐܦ ܐܢܬܘܢ ܠܒ̈ܢܝܟܘܢ܇ ܘܒ̈ܢܝܟܘܢ", "ܠܒܢܝ̈ܗܘܢܼ. ܥܕܡܐ ܕܢܬܚܙܐ ܠܕܪ̈ܝܟܘܢ܇ ܐܪܙܐ ܕܟܘܟܒܐ ܕܕܢܿܚ ܡܢ ܪܒܘܬܐ ܥܠܝܬܐܿ. ܢܘܗܪܐ ܐܝܟ", "ܟܘܟܒܐ. ܘܡܢܗܪ ܠܟܠܗܿ ܒܪܝܬܐܿ. ܘܡܥܡܛ ܠܢܘܗܪܗ ܕܫܡܫܐ ܘܕܣܗܪܐ ܘܕܟܘ̈ܟܒܐܼ: ܘܚܕ ܡܢܗܘܢ ܠܐ", "ܡܬܚܙܐ ܐܘ ܡܫܟܚ ܕܢܩܘܡ ܩܕܡ ܢܘܗܪܗ. ܐܪܙܐ ܗܘ ܓܝܪ ܒܐ ܕܒܪܐ ܕܪܒܘܬܐ ܥܠܝܬܐܿ. ܕܐܝܬܘܗܝ ܩܠܐ", "ܕܐܒܐ ܝܠܕܐ ܕܡܚܫܒܬܗ ܕܡܣܝܬܐܿ. ܢܘܗܪܐ ܕܙܠܝܩܐ ܕܬܫܒܘܚܬܗ܇ ܨܒܝܢܐ ܕܘܝܘܩܢܐ ܕܟܣܝܘܬܗ܆ ܡܠܬܐ", "ܝܿܠܕܬ ܟܠ ܕܡܫܚܒܬ̈ܿ. ܢܒܥܐ ܕܚܝ̈ܐ ܕܠܐ ܓܐܙ ܡܢ ܡܥܝܢܗ܇ ܡܠܬܐ ܕܒܪܬ ܟܠ ܐܝܟ ܨܒܢܐ ܕܫܠܘܚܗܿ܇", "ܝܘܩܢܐ ܕܠܝܬ ܠܗ ܨܘܪܬܐ ܘܕܡܘܬܐ ܒܟܠ ܐܝܠܝܢ ܕܩܝܡܝܢ. ܗܢܐ ܕܒܚܝܠܗ ܘܒܡܠܬܐ ܐܣܬܕܪܘ ܘܩܡ ܟܠܗܘܢ", "ܥܠ̈ܡܐܿ. ܒܪܐ ܗܘ ܕܪ̈ܚܡܐ ܡܫ̈ܠܡܢܐ܇ ܙܠܝܩܐ ܗܘ ܕܢܘܗܪܐ ܕܬܫܒܘܚܬܐ ܕܐܒܐ", "ܕܪܒܘܬܐܼ ܕܠܐ ܡܬܡܠܠܐ.. ܡܟܝܠ ܗܘܼܝܬܘܢ ܝܿܕܥܝܢܼ ܕܐܡܬܝ ܕܕܢܿܚ ܠܟܘܢ ܗܢܐ ܢܘܗܪܐ ܡܢ ܗܿܝ", "ܪܒܘܬܐ ܕܠܝܬ ܠܗܿ ܣܟܐܼ. ܘܢܬܚܘܐ ܠܟܘܢ ܒܕܡܘܬ ܟܘܟܒܐܐܝܟ ܕܡܫܟܚܝܬܘܢ ܠܡܚܙܝܗ܆ ܚܦܝܛܐܝܬܿ", "ܒܚܕܘܬܐ ܘܒܚܘܒܐ ܘܒܚܦܝܛܘܬܐ ܡܠܝܐܝܬ: ܟܕ ܫܩܠܝܢ ܐܢܬܘܢ ܩܘܪ̈ܒܢܐ ܕܟܝ̈ܐ ܡܢ ܕܝܠܗܼ. ܕܣܝܼܡܝܢ", "ܒܡܥܪܬ ܓܙ̈ܐ ܡܢ ܐܒܗ̈ܝܟܘܢ ܕܐܪ̈ܙܐ ܟܣ̈ܝܐ ܒܛܘܪ ܢܨܚ̈ܢܐ. ܙܠܘ ܠܐܝܟܐ ܕܡܒܕܪ ܠܟܘܢ ܢܘܗܪܐ ܕܝܠܗ", "ܕܟܘܟܒܐ. ܘܬܚܙܘܢ ܢܝܚܐ ܪܒܐ ܘܬܡܝܗܐܼ. ܐܠܗܐ ܟܕ ܡܬܚܙܐ ܒܗܗܕܡܐ ܕܒܪ ܐܢܫܐ. ܘܟܕ ܡܟܐܪ ܘܡܣܟܝܢ", "ܘܒܨܝܪ ܘܚܠܦ ܘܡܟܝܟܼ. ܘܐܦ ܢܝܫܗ ܕܨܠܝܒܐ ܡܬܚܙܐ ܥܠܘܗܝ܇ ܬܐܙܠܘܢ ܠܩܕܡܘܗܝܿ ܒܚܘܒܐ ܘܒܚܕܘܬܐܿ.", "ܟܕ ܫܿܩܠܝܢ ܐܢܬܘܢ ܥܠܝܟܘܢ ܩܘܪ̈ܒܢܝܟܘܢܼ. ܘܬܣܓܕܘܢ ܩܕܡܘܗܝ ܕܝܠܕܐ ܫܠܝܛܐ ܘܡܟܝܟܐ ܘܩܛܝܠܐ.", "ܘܬܩܪܒܘܢ ܠܗ ܩܘܪ̈ܒܢܝܟܘܢܼ. ܘܬܩܒܠܘܢ ܡܢܗ ܒܘܪܟܬܐ ܕܚܝ̈ܐܼ. ܘܬܫܬܘܦܘܢ ܥܡܗ ܒܚܕܘܬܐ ܕܡܐ ܕܐܿܬܐ", "ܒܫܘܒܚܗ ܟܣܝܐܼ. ܘܒܐܠܗܘܬܗ ܓܡܝܪܬܐܼ. ܘܒܥܘܬܪܗ ܡܫܡܠܝܐ ܕܠܐ ܥܒܿܪܼ. ܘܒܥܠܡܗ ܚܕܬܐ ܒܢܘܗܪܗ ܕ.", ". . . . . . . . . . . ܘܒܚܝ̈ܐ ܓܡܝܪ̈ܐ ܕܢܬܠ ܠܟܘܠܗܘܢ ܐܦ ܐܢܬܘܢܼ ܐܙܕܗܪܘ ܘܦܩܘܕܘ", "ܠܒ̈ܢܝܟܘܢ. ܘܐܢ ܗܼܘ ܕܠܐ ܬܓܕܫ ܡܬܝܬܗ ܕܢܘܗܪܗ ܕܟܘܟܒܐ ܒܝ̈ܘܡܬܟܘܢܼ. ܐܦ ܒܢ̈ܝܟܘܢ ܠܒ̈ܢܝܗܘܢ", "ܢܐܡܪܘܢܼ. ܥܕܡܐ ܕܢܫܠܡܘܢ ܐܪ̈ܙܐ ܘܓܠܝ̈ܢܐ ܕܟܬܝܒܝܢ ܥܠ ܡܬܝܬܗ. ܘܩܒܠܢܢ ܢܡ̈ܘܣܐ ܘܦ̈ܘܩܕܢܐ ܡܢ", "ܐܒ̈ܗܝܢ܆ ܐܦ ܚܢܢ ܡܠܦܝܢ ܗܘܝܢ ܟܠܗܘܢ ܐܪ̈ܙܐܼ. ܘܡܙܗܪܝܢ ܗܘܝܢ ܠܒܢܝ̈܇ ܕܐܟܒܪ ܒܝ̈ܘܡܬܟܘܢ", "ܗܘܿܝܐ ܡܬܝܬܗ ܕܢܘܗܪܗ ܕܟܘܟܒܐ ܗܢܐ. ܐܝܟ ܕܩܒܠܢ ܘܝܠܦܢ ܡܢ ܐܒ̈ܗܝܢ.. ܘܣܿܠܩܝܢ ܗܿܘܝܢ ܠܛܘܪ", "ܢܨܚ̈ܢܐ. ܘܟܕ ܐܬܿܟܢܫܢܢܢ ܟܠܢ: ܐܢܫ ܐܢܫ ܡܢ ܐܘܘܢܗ ܠܫܦ̈ܘܠܘܗܝ ܕܛܘܪܐ. ܡܩܘܝܢ ܗܘܝܢ ܒܕܘܟܬܐ", "ܚܕܐ: ܒܕܟܝܘܬܐ ܒܝܘܡܝ ܚܡ̈ܫܐ ܘܥܣܪ̈ܝܢ ܒܝܪܚܐ ܟܠ ܐܝܪܚ. ܘܥܡܿܕܝܢ ܗܘܝܢ ܒܥܝܢܐ", "ܚܕܐ ܕܐܝܬܝܗܿ ܗܘܬ ܒܫ̈ܦܘܠܘܗܝ ܕܛܘܪܥܐ. ܘܗܼܝ ܥܝܢܐ ܡܬܩܪܝܐ ܕܬܕܟܝܬܐ. ܘܩܡܝܡܝܢ ܗܘܘ ܥܠܝܗ", "ܐܝ̈ܠܢܐ ܫܒ̈ܥܐ: ܙܝܢܬܐ. ܘܓܦܬܐ. ܘܐܣܐ. ܘܫܘܪܝܢܐ. ܘܐܛܪܘܓܐ. ܐܪܙܐ. ܘܒܪܘܬܐ.. ܘܛܘܪܐ ܗܘ ܟܠܗ", "ܦܐܐ ܘܪܓܝܓܼ ܡܢ ܟܠ ܛܘܪ̈ܐ ܕܒܐܬܪܢܼ ܕܠܐ ܡܫܘܚܬܐ.. ܘܡܿܚܐ ܗܘܐ ܡܢܗ ܪܝܚܐ ܕܟܠ ܒܣ̈ܡܘܢܐ. ܘܛܠܐ", "ܕܪܐܣ ܗܘܐ ܒܗܼ. ܪܝܚܐ ܒܣܝܡܐ. ܘܡܐ ܕܗܿܘܐ ܗܘܐ ܪܝܫ ܝܪܚܐܼ. ܣܠܩܿܝܢ ܗܘܝܢ ܘܐܙܿܠܝܢ ܠܪܝܫ", "ܛܘܪܐܼ. ܘܩܝܡܝܢ ܗܘܝܢ ܩܕܡ ܬܪܥܗܿ ܕܝܠܗܿ ܕܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ. ܘܒܪܟܝܢ ܗܘܝܢ ܥܠ", "ܒܘܪ̈ܟܝܢ܆ ܘܦܫܛܝܢ ܗܘܝܢ ܐܝܕ̈ܝܢ ܠܫܡܝܐܼ. ܘܡܨܠܝܢ ܗܘܼܝܢ ܘܣܓܕܝܢ ܒܫܬܩܐ ܕܠܐ ܩܠܐܿ. ܠܐܒܐ", "ܕܪܒܘܬܐ ܥܠܝܬܐܿ. ܗܿܝ ܕܠܐ ܡܬܡܠܐܐ ܘܠܐ ܡܣܬܝܟܐܿ. ܥܕܡܐ ܠܥܠܡ. ܬܠ̈ܬܐ ܒܝܪܚܐ ܘܥܠܝܢ ܗܘܝܢ ܠܗܿ", "ܠܡܥܪܬܐ ܥܠ ܓ̈ܙܐ ܕܣܝ̈ܡܬܐ ܕܡܛܝ̈ܒܢ ܗܘܼ̈ܝ ܠܩܘܪ̈ܒܢܐ ܕܝܠܗ ܕܟܘܟܒܐܿ. ܘܠܣܓܕܬܐ ܕܢܘܗܪܐ ܗܿܘ", "ܕܡܣܿܟܝܢ ܗܘܝܢ ܠܗ. ܘܡܕܡ ܕܩܿܪܝܢ ܗܘܝܢ ܘܫܿܡܥܝܢ ܗܘܝܢ ܡܢ [ܓܠܝܢܐ ܡܐ] ܕܗܿܦܟܝܢ ܗܘܝܢ܆", "ܢܿܚܬܝܢ ܒܚܕܘܬܐܼ. ܐܿܡܪܝܢ ܗܘܝܢ ܘܡܿܠܦܝܢ ܠܒܢ̈ܝܢ ܘܠܫܪ̈ܒܬܢ. ܘܠܟܠ ܕܝܗܿܒ ܢܦܫܗ ܒܚܘܒܐ", "ܠܡܐܠܦ. ܘܐܢ ܢܓܕܫ ܘܢܦܛܪ ܚܕ ܡܢܢ܆ [ܒܪܗ ܐܘ ܚܕ ܡܢ ܒܢ̈ܝ ܫܪܒܬܗܼ ܢܩܝܡ] ܒܕܘܟܬܗ: ܐܝܟ ܡܐ", "ܕܩܡܢܢ ܒܕܘܟܬ ܐܒܗ̈ܝܢ܇ ܥܕܡܐ ܕܫܠܼܡ ܙܒܢܐ ܕܡܬܝܬܗ ܕܟܘܟܒܐ܆ ܐܦ [ܒܢ̈ܝ ܐܬܪܐ] ܗܿܘ: ܐܝܠܝܢ", "ܕܝܗܒܝܢ ܗܘܘ ܢܦܫܗܘܢ ܠܚܘܒܐ ܕܓܠܝܢܐ ܕܢܐܠܦܘܢ ܒܚܕܘܬܐܼ. ܡܿܠܦܝܢ ܗܘܝܢ ܠܗܘܢܼ. ܘܐܝܠܝܢ ܕܠܐ", "ܨܒܿܝܢ ܗܘܘ ܕܢܐܠܦܘܢܼ ܘܡܪܚܩܝܢ ܢܦܫ̈ܬܗܘܢ ܡܢ ܥܘܕܪܢܐ. [ܡܛܠ ܕܚܿܙܝܢ ܗܘܘ ܫܠܝܘܬܢ] ܕܒܫܬܩܐ", "ܡܨܠܝܢ ܗܘܝܢ: ܘܒܐܝܩܪܐ ܐܿܡܪܝܢ ܗܘܝܢ ܠܗܘܢ [ܠܐܪ̈ܙܝܢ.] ܀ ܬܘܒܼ ܡܢ ܟ̈ܬܒܐ", "ܕܐܝܬ ܗܘܘ ܒܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ: ܟܠ ܦܬܓܡܐ ܕܡܠܠ ܐܒܘܢ ܐܕܡܼ. ܪܝܫ ܛܘܗܡܢ ܪܒܐ ܥܡ ܫܬ", "ܒܪܗܼ. ܕܗܘܼܐ ܠܗ ܡܢ ܒܬܪ ܡܘܬܗ ܕܗܒܝܠܼ ܕܩܛܠܗ ܩܐܝܢ ܐܚܘܝܗܼ. ܘܐܬܐܒܠ ܥܠܘܗܝ ܐܕܡ ܐܒܘܗܝ.", "ܘܒܕܩ ܠܗ ܐܕܡ ܠܫܬ ܒܪܗܼ ܥܠܘܗܝ [ܕ . . . . . ܘܥܠ ܓܠܝܢܐ] ܕܢܘܗܪܐ ܕܟܘܟܒܐܼ. ܘܥܠ ܬܫܒܘܚܬܗ.", "ܡܛܠ ܕܚܿܙܐ [ܗܘܐ] ܠܗ ܒܓܢܬ ܥܕܝܢ܆ ܟܕ ܢܿܚܬ ܗܘܐ ܘܫܪܐ ܥܠ ܐܝܠܝܢܐ ܕܚܝ̈ܐ. ܘܡܗܪ ܠܟܠܗ [ܥܕ ܠܐ", "ܢܥܒـ]ـܪ ܐܕܡ ܥܠ ܦܘܕܩܢܐ ܕܐܒܐ ܕܪܒܘܬܐ ܥܠܝܬܐ. ܘܟܕ ܥܒܼܪ ܥܠ ܦܘܩܕܢܐ ܕܣܡ ܠܗܼ. ܐܬܓܠܙܬܿ ܡܢܗ", "ܚܙܬܗ ܕܝܠܗ ܕܟܘܟܒܐ. ܘܡܛܠ ܡܦܩܬܗ ܕܡܢ ܦܪܕܝܣܐ. ܘܡܬܐܒܠ ܗܘܐ ܐܒܘܢ ܐܕܡ ܥܠ ܣܟܠܘܬܐ ܕܐܬܡܟܟ ܡܢ", "ܪܒܘܬܗ. ܘܣܓܝ ܡܙܗܿܪ ܗܘܐ ܠܗ ܠܫܝܬ ܒܪܗܼ. ܘܡܠܦ ܗܘܐ ܠܗ ܕܢܗܠܟ ܒܟܐܢܘܬܐܼ ܕܢܐܫܟܚ ܪ̈ܚܡܐ ܩܕܡ", "ܐܒܐ ܕܪܒܘܬܐ. ܘܐܿܡܪ ܗܘܐ ܠܗ: ܒܪܝܼ ܢܗܘܘܢ ܡܢܝ ܕܪ̈ܐ ܘܥ̈ܠܡܐܼ ܘܡܢ ܝܠܕ̈ܝ. ܘܢܗܘܘܢ ܡܬܿܢܝܢ", "ܣܟܠܘܬܝ. ܘܡܡܬܠܝܢ ܒܡ̈ܬܐܼ. ܚܕ ܠܚܕ. ܟܕ ܥܠܝ ܫ̈ܠܡܢܼ ܘܢܐܡܪܘܢ: ܟܠ ܡܠܟܘ ܕܬܬܦܿܠܓ ܥܠ", "ܢܦܫܗܼܿ. ܠܐ ܬܩܘܡ. ܗܕܐ ܥܠܝ ܫܿܠܡܐ ܕܐܬܦܿܠܓܬ ܥܠ ܡܠܟܘܬܝ ܕܩܐܡ ܗܿܘܝܬ ܒܗܿ: ܘܐܢܐ ܒܐܝܕ̈ܝ", "ܐܘܒܕܬܗܿ ܡܢܝ. ܒܪܝܼ. ܐܠܥܐ ܕܐܬܦܪܫܬܿ ܡܢܝ: ܗܼܝ ܗܘܬܿ ܫܦܝܐ ܘܥܪܬܗܿ ܠܥܝ̈ܢܝ. ܐܦ ܐܢܐ", "ܐܬܢܿܒܝܬ ܗܘܿܝܬ ܟܕ ܚܿܙܝܬܗܿ ܘܐܿܡܪܬ: ܕܗܢܐ ܙܒܢܐ ܓܪܡܐ ܘܒܣܪܐ ܡܢܝ. ܘܫܦܝܪ ܩܿܪܬܗܿ ܙܒܢܐܼ.", "ܡܛܠ ܕܗܘܬܿ ܠܝ ܬܘܩܬܐ. ܒܪܝ ܐܙܕܗܪ ܡܢܗܿ ܒܡ̈ܠܝ ܦܘܡܟܼ ܘܠܐ ܬܓܠܼܐ ܠܗܿ ܟܠ ܐܪ̈ܙܝ ܠܒܟ. ܪܒܘܠܝ", "ܓܝܪ [ܚܢܢܐܼ.] ܠܐܝܩܪܐ ܘܠܬܫܒܘܚܬܐ ܥܒܼܕܗܿ ܠܝ ܡܥܕܪܢܐ. ܡܛܠ ܕܪܚܡ [ܗܘܐ ܠܝܼ] ܐܝܟ ܒܪܐ", "ܚܒܝܒܐ. ܘܐܢ ܥܒܿܕܬܗܿ ܠܝ ܡܣܓܦܢܘܬܐܼ ܘܡܥܩܪܬ ܥܩܒ̈ܝܼ. ܥܕܡܐ ܕܐܦܩܬܢܝ ܡܢ", "ܦܪܕܝܣܐ ܕܡܠܟܘܬܝ. ܘܐܢܐ ܠܐ ܐܬܒܿܝܢܬ [ܒܐܝܩܪܝ]. ܐܠܐ ܐܦ ܒܠܒܝܼ ܐܬܬܪܝܡܿܬ ܒܡܠܼܟܐ ܕܢܟܠܐ", "ܕܝܗܿܒܬܿ ܠܝ: ܟܣܐ ܕܫܡܼܥܐ ܕܡ̈ܠܐ ܡܪ̈ܪܐܿ. ܒܢܟܠܗ ܕܚܘܝܐ. ܘܠܐ ܐܬܒܿܝܢܬ ܒܩܕܡܝܘܬܝ [ܟܕ ܠܐ", "ܐܝܬܝ ܗܘܝܬ܇] ܘܟܕ ܗܘܝܬܼ ܒܐܝܢܐ ܐܝܩܪܐ ܐܝܬܝ ܗܘܝܬ: ܘܒܫܘܠܛܢܝ ܕܥܠ ܟܘܠܗ ܥܠܡܐܼ. ܘܒܚܘܒܝ", "ܕܠܘܬ ܥܝܪ̈ܐ ܩܕ̈ܝܫܐܼ. ܘܒܟܘܠ ܚܝ̈ܝ ܕܒܓܘ ܦܪܕܝܣܐ. ܘܝܬܝܪ ܡܢ ܟܠܡܕܡ ܪ̈ܚܡܘܗܝ ܘܒܣܝܡܘܬܗ", "ܕܪܒܘܠܝ ܩܕܝܫܐܼ. ܕܡܚܒ ܗܘܐ ܠܝ ܘܡܚܪܡ ܥܠܝܼ ܐܝܟ ܐܒܐ ܒܣܝܡܐ. ܘܟܕ ܥܒܿܪܬ ܒܡܪܚܘܬܝ ܥܠ", "ܦܘܩܕܢܗܼ. ܠܐ ܐܝܟ ܡܪܐ ܕܐܚܿܕ ܐܟܬܐ ܕܢܢܝ: ܐܠܐ ܐܝܟ ܐܒܐ ܒܣܝܡܐܿ. ܕܚܠܝܼܛܝܢ ܪ̇ܡܘܗܝ", "ܒܡܪܕܘܬܗ. ܐܠܘ ܓܝܪ ܐܝܟ ܣܟܠܘܬܟܝ ܕܝܠܝ ܕܢܢܝܼ. ܐܝܟ [ܗܼܒܠܐ ܡܣܝܦ] ܗܘܐ ܠܝܼ. ܘܐܝܟ ܕܠܐ ܐܝܬܝ", "ܗܘܿܝܬ ܥܿܒܕ ܗܘܐ ܠܝ. ܘܡܢܘ ܕܢܩܘܡ ܠܩܘܒܠܗ ܘܢܐܡܪ ܠܗܼ ܡܢܐ ܥܒܼܕܬ. ܐܠܐ ܪܕܢܝ ܒܪ̈ܚܡܐܼ. ܘܠܐ", "ܐܝܟ ܣܟܠܘܬܝ ܕܢܢܝ. ܕܗܐ ܚܿܙܝܬ ܒܪܝܼ ܟܠܗ ܒܪܝܬܐ ܕܬܚܝܬ ܫܘܠܛܢܝ ܐܝܬܝܗܿ܆ ܐܝܟ ܕܡܢ ܩܕܝܡ.", "ܘܢܟـ[ـܘܠܝ ܒܝܫܐ] ܒܙܐܦܗ ܨܼܒܐ ܕܢܡܟܟܢܝܼ ܘܢܙܟܐ ܡܢ ܬܚܝܬ ܫܘܠܛܢܝ. ܬܝܪܐܝܬ ܗܼܘ ܒܪ̈ܚܡܘܗܝ", "ܪܒܘܠܝ ܒܣܝܡܐܼ. ܣܡܗ ܬܚܝܬ ܪ̈ܓܠܝܼ ܕܐܕܘܫܝܘܗܝ. ܟܕ ܣܡ ܥܠܝ ܕܚܠܬܐܼ. ܕܠܐ ܬܘܒ ܐܫܬܡܥ", "ܠܡܘܠܟܢܗ. ܘܐܝܟ ܕܝܿܢܐ ܕܟܐܢܘܬܗܼ. ܣܟܪܗ ܠܦܘܡܗ ܫܿܩܪܐܼ. ܘܡܠܝܗܝ ܥܦܪܐ. ܘܬܼܿܒܪ ܪ̈ܓܠܘܗܝ ܕܠܐ", "ܢܗܠܟ ܥܠܝܗ̈ܝܢ. ܟܕ ܦܪܫܗ ܡܢ ܟܠܗܿ ܚܝܘܬܐ ܕܒܪܝܐ ܐܟܘܬܗ. ܘܗܠܝܢ ܟܠܗܝܢܼ ܒܪܝܼ ܓܕ̈ܫܢܝ.", "ܘܐܬܡܿܟܟܬ ܡܢ ܪܒܘܬܝ. ܥܠܼܬܐ ܕܟ̈ܠܗܝܢ ܒܝܫ̈ܬܐܼ. ܐܡܟ ܚܘܐ ܗܘܬܿ ܠܝ ܬܘܩܬܐ. ܐܠܐ ܐܢܬ ܒܪܝܼ", "ܐܙܕܗܪ ܡܢ ܡܘܠܟܢܗܿ ܘܠܐ ܬܫܬܡܥ ܠܗܼܿ ܐܟܘܬܗܝ. ܐܠܐ ܪܚܡ ܘܝܩܪ ܠܡܪܐ ܚܝ̈ܐܼ. ܪܒܘܠܝ ܒܣܝܡܐܼ.", "ܘܢܚܝܟ ܘܢܬܪܚܡ ܥܠܝܟ. ܘܢܗܘܘܢ ܓܝܪ ܡܢ ܫܪܒܬܝ ܘܝܠܕ̈ܝܼ ܐܢ̈ܫܐ ܫܒ̈ܝܚܐ ܘܡܝܩܪܗܐ", "ܘܡܡ̈ܠܠܝ ܐܪ̈ܙܐ ܕܪܒܘܬܐ. ܘܢܫܟܚܘܢ ܪ̈ܚܡܐ ܣܓܝ̈ܐܐ. ܘܢܨܠܘܢ ܘܢܒܥܘܢ ܘܢܫܬܡܥܘܢ. ܘ . . .", "ܕܪܒܘܬܐܼ. ܘܥܠ ܙܒ̈ܢܐ ܐܚܪ̈ܝܐ ܕܗܿܘ ܕܪܐ ܢܼܗܘܘܢ ܬܘܒ ܡـܪ̈ܝـ]ـܕܝـ[ـܢܼ] ܘܠܐ ܢܕܚܠܘܢ ܡܢ", "ܣܟܠܘܬܝܼ ܘܡܢ ܕܝܢܐ ܕܗܘܿܐ ܠܝ: ܐܠܐ ܢܡܪܚܘܢ ܘܢܡܠܠܘܢ ܓܘܕܦܐܼ ܥܕܡܐ ܠܪܒܘܬܐ ܥܠܝܬܐ. ܘܢܐܡܪܘܢ", "ܣ̈ܓܐܬܐ. ܘܢܥܒܕܘܢ ܐܦ ܨܝܪ̈ܐ ܘܓܠ̈ܝܦܐ. ܘܐܦ ܠܫܡܫܐ ܘܠܣܗܪܐ ܢܦܠܚܘܢ. ܘܢܡܠܠܘܢ ܡ̈ܠܐ ܕܓܘܕܦܐ.", "ܘܗܠܝܢ ܟܠܗ̈ܝܢ ܕܗܿܘܝ̈ܢ ܒܗܘܢܼ ܡܢ ܢܟܗܠܘܗܝ ܕܙܝܦܢܐ ܢܟܘܠܝ. ܡܛܠ ܕܒܪܚܡܬܐ ܕܙܝܦܗ ܘܕܢܟܠܗ", "ܕܡܼܠܐ ܡܪܬܐܼ. ܢܩܼܿܪܒ ܠܘܬ ܚܕ ܚܕ ܡܢ ܕܪ̈ܐ ܕܢܗܘܘܢ ܡܢ ܒܬܪܝ. ܘܢܚܘܕ ܘܢܪܓܪܓ ܐܢܘܢ ܒܫܘܒܚܐ", "ܣܪܝܩܐ ܕܥܘܬܪܐ ܣܓܝܐܐܼ. ܘܕܪܡܘܬܐ ܘܕܠܒ̈ܘܫܐ ܘܕܩ̈ܢܝܢܐ ܘܕܙܢܝܘܬܐ ܘܕܫܒܗܪܢܘܬܐ ܘܕܥܘܠܘܬܐ", "ܘܕܥܠܘܒܘܬܐ ܘܕܩ̈ܢܝܢܐ ܕܓܢܣ ܓܢܣ. ܘܐܝܟ ܚܒܝܒܐ ܘܪܚܡܐܼ ܢܬܚܙܐ ܠܗܘܢܼ. ܘܢܓܪܓ ܐܢܘܢ. ܘܒܙܡܿܪܐ", "ܬܘܒ ܘܒܪܘܝܬܐܼ. ܘܒܥܕ̈ܥܕܐ ܨ̈ܐܐ ܘܛܢ̈ܦܐ. ܕܐܝܬܝܗܘܢ ܗܓܓܐ ܕܚ̈ܙܝܘܗܝ ܣܪܗܝܩܐ. ܘܒܨܒ̈ܘܬܐ ܬܘܒ", "ܕܙܢ̈ܝܢ ܙܢ̈ܝܢ ܫܪ̈ܝܚܬܐܼ ܢܚܘܕ ܐܢܘܢ ܒܚܘܒܐ ܕܙܝܦܗܼ ܐܝܢܐ ܕܠܐ ܝܐܝܐ. ܐܝܟܢܐ ܕܐܦ ܨܝܕܝ ܒܝܕ", "ܚܘܐܿ. ܒܡܠܬܗ ܕܙܦܐ ܐܝܟ ܢܟܘܦܐ ܘܫܿܩܠ ܛܥܢܝ ܗܼܐܘ. ܕܗܐ ܠܡ ܡܕܡ ܕܙܿܕܩ ܠܟ ܘܝܐܝܐܼ ܡܿܠܟ ܐܢܐ", "ܠܟ. ܕܡܐ ܕܐܟܼܠܬ ܡܢ ܐܝܠܝܢ ܕܐܬܦܿܩܼܕܬ ܕܠܐ ܬܟܘܠ ܡܢܗܼ. ܗܘܝܼܬ ܠܟ ܐܝܟ ܐܠܗܟ [ܪܒܘܠܝ ܒܣܝܡܐ]", ".. ܘܠܐ ܐܬܒܿܝܢܬ ܐܢܐ ܕܘܝܿܐ ܒܐܝܩܪܝ܇ ܕܠܐ ܡܫܟܚ ܕܢܗܘܐ ܠܝ ܡܠܼܟܐ ܕܙܝܦܗ. ܘܠܐ ܡܫܟܚ ܕܢܿܗܘܐ", "ܛܝܢܐ ܐܝܟ ܓܒܘܠܗܼ. ܘܠܐ ܥܒܼܕܐ ܐܝܟ ܡܪܗ. ܐܠܐ ܝܿܕܥܢܐ ܠܪ̈ܚܡܘܗܝ ܣܓܝ̈ܐܐ ܕܪܒܘܬܐ ܕܪܒܘܠܝ ܒܣܝܡܐܼ. ܕܡܬܓܠܝܢ ܥܠܝ ܒܚܪܬܐ ܕܝܘ̈ܡܬܐ. ܘܠܚܪܬܐ ܦܪܩ ܠܝ ܡܢ ܚܒܠܐܼ. ܘܡܩܝܡ ܠܝ", "ܡܢ ܕܚܝܚܐܼ. ܐܝܟ ܕܐܩܡܢܝ ܟܕ ܠܐ ܐܝܬܝ ܗܘܝܿܬ: ܘܚܼܕܝ ܠܝܼ ܘܕܨܘܿ ܠܝܼ ܒܥܠܕܒܒܝ ܕܢܿܦܠܬ", "ܒܢܼܟܠܗ. ܥܬܝܕ ܗܼܘ ܦܪܘܩܝ ܒܣܝܡܐ ܘܪܒܘܠܝ ܚܢܢܐܿ ܕܢܣܡܟܢܝ ܘܢܚܢܢܝ ܒܪ̈ܚܡܘܗܝ. ܘܕܢܿܚܬ", "ܠܚܫܘܟܐܼ ܗܼܘ ܒܢܘܗܪܗ ܡܚܝܠ ܠܝܼ. ܘܡܢܗܪ ܠܝ ܥܝ̈ܢܝܼ. ܐܝܟ ܕܥܒܼܕ ܠܝ ܡܢ ܩܕܝܡ. ܘܢܦܼܚ ܒܐ̈ܦܝ", "ܪܘܚܐ ܘܢܢܿܚܬ. ܐܠܐ ܐܢܬ ܒܪܝܼ ܫܼܦܪ ܠܗ ܠܓܒܘܠܝ ܘܠܡܚܝܢܝ: ܐܦ ܕܪ̈ܝܟ ܡܢ ܒܬܪܟ. ܕܬܫܟܚ ܪ̈ܚܡܐ", "ܩܕܡܘܗܝ. ܠܐ ܓܝܪ ܡܩܨ ܠܟ ܒܚ̈ܛܗܝ ܕܝܠܝܼ. ܡܛܠ ܒܣܝܡܘܬܗ. ܐܠܘ ܓܝܪ ܐܝܟ ܣܟܠܘܬܗܝ ܡܩܿܨ ܗܘܼܐ", "ܠܝܼ. ܠܐ ܗܘܐ ܦܐܪ̈ܐ ܡܘܠܕ ܗܿܘܝܬܼ. ܐܦ ܠܐ ܩܘܪܒܢܐ ܡܩܒܠ ܗܘܐ ܡܢ ܗܒܝܠ ܐܚܘܝܟ. ܐܦܠܐ ܬܒܥܬܐ", "ܥܿܒܕ ܗܘܐ ܕܕܡܗ ܡܢ ܐܝܕ̈ܝ ܐܚܘܗܝ ܕܩܛܠܗ. ܠܐ ܓܝܪ ܡܗܡܐ ܒܪ̈ܚܡܘܗܝ ܣ̈ܓܝܐܐ ܡܢ ܡܿܢ ܕܪܚܿܡ ܠܗ܇", "ܘܡܗܠܟ ܩܕܡܘܗܝ ܒܟܐܢܘܬܐ. ܐܦ ܠܐܝܠܝܢ ܕܡܣܟܠܝܢ ܩܕܡܘܗܝܼ ܝܿܗܒ ܠܗܘܢ ܐܬܪܐ ܠܬܝܒܘܬܐ. ܘܚܐܢ", "ܠܗܘܢ ܐܢ ܢܬܘܒܘܢ ܘܢܒܥܘܢ ܡܢܗܼ. ܡܛܠ ܕܪ̈ܚܡܘܗܝ ܣܿܓܝܐܝܢ ܥܠ ܥܠܡܗ.. ܘܫܡܼܥ ܫܝܬܼ ܟܠ ܡܕܡ", "ܕܦܩܼܕܗ ܐܕܡ ܐܒܘܗܝܼ. ܦܘ̈ܩܕܢܐ ܕܣ̈ܓܝܐܝܢ ܡܢ ܠܗܝܢ. ܘܟܬܼܒ ܐܢܘܢ ܒܚܦܝܛܘܬܐ. ܘܐܫܟܚܢ ܐܢܘܢ", "ܒܣܦܪ̈ܐ ܕܣܝܼܡܝܢ ܗܘܘ ܒܡܥܪܬ ܓܙ̈ܐ ܕܐܪ̈ܙܐ ܟܣ̈ܝܐ. ܐܦ ܗܼܘ ܦܼܿܩܕ ܘܐܘܣܦ ܥܠܝܗܘܢ. ܘܕܟܝ ܠܒܗ", "ܫܬܼ. ܕܠܐ ܢܫܬܡܥ ܠܢܟܘܠܐ ܒܝܫܐ. ܘܡܫܒܚ ܗܘܐ ܘܩܿܪܐ ܒܫܡܐ ܕܐܠܐ ܕܒܪܘܬܐ ܥܠܝܬܐ. ܘܦܼܩܕ ܐܦ ܫܬ", "ܠܒܢ̈ܘܗܝ ܠܗܘܢ ܠܗܠܝܢ ܐܪ̈ܙܐ. ܘܩܿܪܝܢ ܗܘܝܢ ܟܠ ܐܝܪܚ ܕܣܠܩܝܢ ܗܘܝܢ ܠܗ ܠܛܘܪܐ. ܘܥܿܠܝܢ ܗܘܝܢ", "ܒܚܘܒܐ ܠܡܥܪܬ ܓܙ̈ܐ ܕܐܪ̈ܐ ܟ̈ܣܝܐ. ܘܝܿܠܦܝܢ ܗܘܝܢ ܐܦ ܚܢܢ܆ ܘܡܿܠܦܝܢ ܗܘܝܢ ܠܒܢ̈ܝܢ ܘܠܫܪ̈ܒܬܢ.", "ܟܕ ܗܘܼܐ ܕܝܢ ܙܒܢܐ ܘܫܘܠܡܐ ܕܡܕܡ ܕܟܬܝܒ ܒܟ̈ܬܒܐܼ. ܡܛܠ ܓܠܝܢܐ ܕܢܘܗܪܗ ܕܟܘܟܒܐ ܟܣܝܐ. ܐܦ ܚܢܢ", "ܫܘܼܝܢ ܠܗ ܕܒܝܘ̈ܡܬܢ ܢܐܬܐ: ܘܢܩܒܠܝܘܗܝ ܒܚܕܘܬܐ ܐܝܟ ܕܐܬܦܩܕܢ ܡܢ ܐܒ̈ܗܝܢ.", "ܘܐܝܟ ܕܩܿܪܝܢ ܗܘܝܢ ܐܦ ܚܢܢ ܒܟ̈ܬܒܐ. ܘܚܕ ܚܕ ܡܢܢ ܚܿܙܝܢ ܗܘܝܢ ܚܙܘ̈ܢܐ ܬܡ̈ܝܗܐ ܘܦܪܗܝܫܐܼ", "[ܕܠܐ ܚܙܝܼܢ ܗܘܘ ܠܢ ܡܢ ܡܬܘܡ. ܐܠܐ ܪ̈ܐܙܝـ]ـܗܘܢ ܒܟ̈ܬܒܐ ܗܠܝܢ ܕܩܿܪܝܢ ܗܘܝܢ ܐܝܬܝܗܘܢ ܗܘܘ.", "ܘܐܬܘ ܐܢܫ ܐܢܫ ܡܢ ܐܘܢܗܼ. ܐܝܟ ܥܝܕܢ ܩܕܡܝܐ: ܕܢܿܣܩ ܠܗ ܠܛܘܪ ܢܣܚ̈ܢܐ ܒܥܝܢܐ ܕܬܕܟܝܬܐ ܕܢܣܚܐ", "ܐܝܟ ܕܡܥܕܝܢ ܗܘܝܢ. ܘܚܼܙܝܢܢ . . . . . . . ܒܕܡܘܬ ܥܡܘܕܐ ܕܢܘܗܪܐܼ ܕܠܐ ܡܬܡܠܠܼ. ܕܢܿܚܬ", "ܘܠܥܠ ܡܢܗܘܢ ܕ . . . . ܫܼܪܐ. ܘܕܚܠܢ ܘܙܥܢ ܟܕ ܚܙܝܢܝܗܝ. ܘܟܘܟܒܐ ܕܢܘܗܪܐ ܥܠܘܗܝܼ ܕܠܐ", "ܡܘܦܝܢܢ ܕܢܐܡܪ ܥܠ ܢܘܗܪܗ. ܕܝܬܝܪ ܗܘܐ ܢܘܗܪܗ ܡܢ ܕܫܡܫܐ ܒܥ̈ܦܐ ܣܓܝ̈ܐܐ. ܘܠܐ ܐܫܟܚ ܫܡܫܐ", "ܕܢܩܘܡ ܩܕܡ ܢܘܗܪܐ ܕܙܠܝ̈ܩܘܗܝ. ܘܐܝܟ ܕܡܬܚܙܝܐ ܣܗܪܐ ܒܝܘܗܡܝ ܢܝܣܢ ܒܐܝܡܡܐܼ. ܟܕ ܕܢܿܚ ܫܡܫܐ", "[ܘܡܬܒܠܥ] ܒܢܘܗܪܗ܇ ܗܟܢܐ ܡܬܚܙܐ ܗܘܐ ܠܢ ܫܡܫܐܿ. ܟܕ ܕܢܝܼܚ ܥܠܝܢ ܟܘܟܒܐ. ܘܠܢ ܗܘ ܕܝܠܢ܆", "ܘܠܒ̈ܢܝ ܐܪ̈ܙܝܢ ܐܬܚܙܝ ܢܘܗܪܗ ܕܟܘܟܒܐ ܕܡܝܬܪ ܗܘܐ ܡܢ ܕܫܡܫܐܿ. ܟܕ ܕܢܝܼܚ ܥܠܝܢ ܟܘܟܒܐ. ܘܠܢ", "ܗܘ ܕܝܠܢ܆ ܘܠܒ̈ܢܝ ܐܪ̈ܙܝܢ ܐܬܚܙܝ ܢܘܗܪܗ ܕܟܘܟܒܐ ܕܡܝܬܪ ܗܘܐ ܡܢ ܕܫܡܫܐ. ܘܠܐܢܫ ܐܚܪܝܢ ܠܐ", "ܐܬܚܙܝܼ. ܡܛܠ ܕܪܚܝܩܝܢ ܗܘܘ ܡܢ ܐܪ̈ܙܘܗܝ ܘܡܢ ܡܬܝܬܗ. ܘܚܼܕܝܢ ܘܫܒܚܝܢ ܘܐܘܕܝܢ ܕܠܐ ܡܫܘܚܬܐܼ.", "ܠܐܒܐ ܕܪܒܘܬܐ ܥܠܝܬܐ܇ ܕܒܝ̈ܘܡܝܢ ܐܬܚܙܝ ܘܫܼܿܘܝܢ ܕܢܚܙܝܘܗܝ. ܘܟܕ ܥܡܕܢ ܒܥܝܢܐ ܕܬܕܟܝܬܐ", "ܒܚܕܘܬܐܼ. ܘܣܼܠܩܢ ܠܗ ܠܛܘܪܐ ܕܢ̈ܨܚܢܐܼ ܐܝܟ ܡܐ ܕܡܥܕܝܢ ܗܘܝܢ܇ ܘܣܼܠܩܢ ܘܐܫܟܚܢܝܗܝ ܠܥܡܘܕܐ", "ܗܿܘ ܕܢܘܗܪܐ ܩܕܡܝܗܿ ܕܡܥܪܬܐܼ. ܕܚܠܬܐ ܬܘܒ ܪܒܬܐ ܫܪܬܿ ܥܠܝܢ܆ ܘܒܼܪܟܝܢ ܥܠ ܒܘܪ̈ܟܝܢܼ ܘܦܫܛܢ", "ܐܝܕ̈ܝܢܼ ܐܝܟ ܥܝܕܢ ܩܕܡܝܐ. ܘܒܫܬܩܐ ܡܫܒܚܝܢ ܗܘܝܢ ܠܚܼܙܘܐ ܕܬܕܡܪ̈ܬܗ. ܘܚܼܙܝܢ ܬܘܒ ܕܐܬܦܬܚ", "ܫܡܝܐܼ. ܐܝܟ ܬܪܥܐ ܪܒܐ. ܘܓܒܪ̈ܐ ܕܬܫܒܘܚܬܐ ܟܕ ܫܩܼܝܠܝܢ ܠܗ ܠܟܘܟܒܐ ܕܢܘܗܪܐ ܥܠ ܐܝܕ̈ܝܗܘܢܼ.", "ܘܢܚܬܘ ܘܩܡܘ ܥܠ ܥܡܘܕܐ ܕܢܘܗܪܐ. ܘܡܠܐ ܛܘܪܐ ܟܠܗ ܡܢ ܢܘܗܪܗ ܕܠܐ ܡܬܡܠܠ ܒܦܘܡܐ", "ܕܐܢܫܘܬܐ. ܘܩܪܒ ܠܢܐܝܟ ܐܝܕܐ ܕܐܢܫܐ ܙܥܘܪܐ ܡܢܗ ܕܥܡܘܕܐ ܟܒܐ ܠܥܝ̈ܢܝܢ܆ ܕܠܐ ܐܫܟܚܢܢܢܚܘܪ ܒܗܼ.", "[ܘܚܝܠܢ]. ܘܚܙܝܢܝܗܝ ܠܟܘܟܒܐ ܕܥܼܠ ܠܗܿ ܠܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ: ܘܢܗܪܬ ܕܠܐ ܡܫܘܚܬܐ ܗܼܝ", "ܡܥܪܬܐ. ܘܐܫܬܡܥ ܠܢ ܩܠܐ ܡܟܝܟܐ ܘܒܣܝܡܐܼ ܕܩܪܐ ܘܐܼܡܪ ܠܢ: ܥܘܠܘ ܠܟܘܢ ܠܓܘ ܕܠܐ ܦܬܓܘܬܐ", "ܒܚܘܒܐܿ. ܘܚܙܘ ܚܙܘܐ ܪܒܐ ܘܬܡܝܗܐ. ܘܐܬܠܒܒܢ ܘܐܬܚܝܠܢ ܒܡܠܬܗ ܕܩܠܐ. ܘܥܠܼܢ ܟܕ ܕܚܠܝܢܢ܆ ܘܟܦܢ", "ܒܘܪ̈ܟܝܢ ܒܬܪܥܗܿ ܕܡܥܪܬܐܼ. ܡܛܠ ܣܓܝܐܘܬܗ ܕܝܠܗ ܕܢܘܗܪܐ. ܘܟܕ ܩܡܢ ܒܡܠܬܗܼ ܐܪܝܡܢ ܥܝ̈ܢܝܢܼ", "ܘܚܙܝܢܝܗܝ ܠܢܘܗܪܐ ܗܿܘ ܕܠܐ ܡܬܡܠܠ ܒܦܘܡܐ ܕܒܢ̈ܝܢܫܐ. ܘܟܕ ܟܢܫ ܝܬܗܼ. ܘܐܬܚܙܝ ܠܢ ܒܗܕ̈ܡܐ", "ܕܒܪܢܫܐ ܙܥܘܪܐ ܘܡܟܝܟܐܼ ܘܐܡܪ ܠܢ: ܫܠܡ ܠܟܘܢ ܒ̈ܢܝ ܐܪ̈ܙܝ ܟ̈ܣܐ. ܘܬܘܒ ܬܡܗܢ ܠܢ ܒܚܙܘܐ.", "ܘܐܼܡܪ ܠܢ܆ ܠܐ ܬܬܦܠܓܘܢ ܒܚܙܘܐ ܕܚܙܝܬܘܢܼ ܕܐܬܚܙܝ ܠܟܘܢ ܢܘܗܪܐ ܗܿܘ ܕܠܐ ܡܬܡܠܠܼ. ܕܩܠܐ ܕܐܒܐ", "ܟܣܝܐ ܕܪܒܘܬܐ ܥܠܝܬܐ. ܘܐܬܚܙܝ ܠܟܘܢ ܬܘܒ ܕܟܢܫ ܢܘܗܪܗ ܒܙܝ̈ܘܘܗܝܼ. ܘܐܬܚܙܝ ܠܟܘܢ ܒܕܡܘܬܐ", "ܕܐܢܫܐ ܙܥܘܪܐ ܘܡܟܝܟܐ ܘܒܨܝܪܐ. ܡܛܠ ܓܝܪ ܕܠܐ ܡܘܦܝܢ ܥܡܘܪ̈ܘܗܝ ܕܥܠܡܐ ܕܢܚܙܘܢ ܫܘܒܚܗ ܕܒܪܐ", "ܝܚܝܕܝܐ ܕܐܒܐ ܕܪܒܘܬܐ: ܐܠܐ ܐܢ ܐܬܚܙܝ ܠܗܘܢ ܒܕܡܘܬܐ ܕܥܠܡܗܘܢ. ܘܬܘܒ ܐܬܘ̈ܬܐ ܐܚܪ̈ܢܝܬܐ", "ܥܬܝܕ̈ܢ ܕܢܬܚ̈ܙܝܢ ܒܗܼ. ܕܟ̈ܣܝܢ ܘܡܟܐܪ̈ܢ ܠܪܒܘܬܐ ܥܠܝܬܐ: ܡܛܠ ܦܘܪܩܢܐ ܕܚܝܝ̈ܗܘܢ ܕܒ̈ܢܝܢܫܐ.", "ܡܛܠ ܕܐܚܒ ܐܢܘܢ ܐܒܝܼ ܠܕܐ ܢܐܒܕܘܢ ܒܛܘܥܝܝ ܕܪܕܿܝܢ ܗܘܘ ܒܗܿ. ܘܐܢܐ ܬܘܒܼ ܐܫܠܡ ܚܘܒܗ ܕܐܒܐܼ.", "ܘܥܕܡܐ ܠܡܘܬܐ ܕܙܩܝܦܐ: ܡܛܠ ܚܝ̈ܝܗܘܢ ܐܚܘܬ ܕܐܣܩ ܐܢܘܢ ܒܝ ܒܚܘܒܐ ܘܒܫܠܡܘܬܐܐ ܕܠܐ ܦܠܓܘܬܐܼ.", "ܐܢ ܢܗܝܡܢܘܢ ܒܝ ܕܠܐ ܦܠܓܘܬܐ. ܘܢܘܕܘܢ ܘܢܫܒܚܘܢ ܒܐܝܕ̈ܝ ܠܐܒܐ ܕܪܒܘܬܐ ܗܝ ܡܫܒܚܬܐ ܕܫܠܚܢܝ ܠܦܘܪܩܢܗܘܢ܇ ܘܐܚܒܬ ܐܢܘܢ ܕܠܐ ܢܐܒܕܘܢ ܒܛܘܥܝܝ ܕܪܕܝܢ ܗܘܘ ܒܗܿ. ܘܡܟܝܠ ܕܐܢܐ", "ܐܬܚܿܙܝܬ ܠܗܘܢ ܒܫܘܠܡ ܙܒ̈ܢܐ ܟܠܗܘܢܼ. ܠܝܬ ܠܗܘܢ ܡܦܩ ܒܪܘܚܐ ܥܠ ܣܟ̈ܠܘܬܗܘܢ܇ ܐܠܐ ܬܝܒܝܢ", "ܘܡܗܝܡܢܝܢ ܒܝ. ܘܦ ܐܢܬܘܢ ܡܕܡ ܕܐܬܦܩܕܬܘܢ ܡܢ ܐܒ̈ܗܝܟܘܢܼ. ܐܦ ܟܠܡܕܡ ܕܝܠܦܬܘܢ ܡܢ ܐܪ̈ܙܐ", "ܕܟ̈ܬܒܐ ܕܩܪܝܢ ܗܘܝܬܘܢ ܒܗܘܢܼ ܥܒܼܕܘ ܟܠܡܕܡ. ܕܐܬܐܡܪܘ ܠܟܘܢܼ ܕܗܐ ܐܪ̈ܙܐ ܟ̈ܣܝܐ ܕܢܘܗܪܗ", "ܕܟܘܟܒܐ܇ ܕܡܣܟܝܢ ܗܘܝܬܘܢ ܠܗ ܕܬܚܙܘܢ. ܗܐ ܗܼܘ ܩܢܘܡܗ ܒܕܩ ܠܟܘܢ ܥܠ ܢܦܫܗ܇ ܐܝܟ ܕܡܫܟܚܝܬܘܢ", "ܕܬܫܡܥܘܢ ܘܬܗܝܡܢܘܢ ܕܠܐ ܦܠܓܘܬܐ. ܕܚܿܙܝܢ ܐܢܬܘܢ ܒܝ ܒܐܬܪ̈ܘܬܐ ܕܕ̈ܡܘܬܐ ܣ̈ܓܝܐܬܐ. ܘܣܒ ܬܘܒ", "ܥܡܟܘܢ ܣܝܡܬܐ ܕܣܝܡܐ ܒܡܥܪܬܐ ܗܕܐ ܠܐܒܗ̈ܝܟܘܢܼ ܘܩܘܝܘ ܒܚܕܘܬܐ. ܘܣܓܕܘ ܠܐ . . . . ܐܬܝܠܕܘ", "ܐܝܟ ܒܪܢܫܐ. ܘܣܓܘܕܘ ܠܝ ܬܘܒ ܬܡܢ ܐܦ ܗܫܐ ܕܡܡܠܠ ܐܢܐ ܥܡܟܘܢ ܐܦ [ܬܡܘܢ] ܐܝܬܝ. . ܡܛܠ", "ܕܐܣܬܒܪܬ [ܣܒܪܬܝ] ܒܝܕ ܡ̈ܠܐܟܐܼ ܐܦ ܬܡܢܼ ܐܦ ܠܘܬ ܪܒܘܬܗ ܕܐܒܝ ܐܝܬܝ܇ ܘܒܟܠܕܘܟ ܐܢܐ ܐܝܬܝܼ", "ܡܛܠ ܕܙܠܝܩܗ ܐܢܐ ܕܢܘܗܪܐܿ. ܕܕܢܼܚ ܢܘܗܪܗ ܒܥܠܡܐ ܗܢܐ. ܡܢ ܪܒܘܬܗ ܕܐܒܝ܇ ܕܫܠܚܢܝ ܕܐܫܿܠܡ", "ܟܠܡܕܡ ܕܐܬܡܠܠ ܥܠܝ ܒܟܠܗ ܥܠܡܐܿ. ܘܒܟܠ ܐܬܪ [ܒܐܪ̈ܙܐ] ܕܠܐ ܡܬܡܠܠܝܢ. ܕܐܫܿܡܠܐ ܦܘܩܕܢܗ ܕܐܒܝ", "ܡܫܒܚܐܼ ܕܐܟܪܙ ܥܠܝ ܒܢ̈ܒܝܐ ܠܒܝܬܐ ܡܡܪܡܪܢܐ. ܐܝܟܢܐ ܕܐܦ ܠܟܘܢ ܐܝܟ ܕܙܿܕܩ ܠܗܝܡܢܘܬܟܘܢܼ", "ܐܬܓܠܝ ܠܟܘܢ ܥܠܝ. ܘܐܢܐ ܥܡܟܘܢ ܣܠܩ ܐܢܐ. ܘܗܿܘܐ ܐܢܐ ܠܟܘܢ ܗܕܝܐܼ ܒܟܠܗܿ ܐܘܪܚܐ ܕܐܙܠܝܢ", "ܐܢܬܘܢ ܒܗܿ. ܟܕ ܚܿܙܝܢ ܐܢܬܘܢ ܐܬܘ̈ܬܐ ܫܒܝ̈ܚܬܐܼ. ܘܢ̈ܨܚܢܐ ܪ̈ܘܪܒܐ ܒܟܠܗܿ ܐܪܥܐ. ܘܫܘܠܡܗܘܢ", "ܕܟܠܗܘܢ ܐܪ̈ܙܐ ܒܐܘܪܫܠܡ ܬܘܒ ܬܚܙܘܢ܇ ܘܢܫܼܪ ܠܟܘܢ ܟܠ ܡܕܡ ܕܐܬܡܠܠ ܥܡܟܘܢ܇", "ܘܬܚܙܘܢ ܬܘܒ ܐܬܘ̈ܬܐ ܕܡܟܝܟܘܬܐܼ. ܐܦ ܐܣܟܝܡܐ ܒܨܝܪܐܼ ܘܚܠܫܐ. ܐܝܟܢܐ ܕܐܦ ܒܢ̈ܝܢܫܐ ܢܡܚܪܘܢ", "ܥܠܝ ܘܢܨܒܘܢ ܕܢܥܒܕܘܢ ܡܕܡ ܕܐܬܚܫܒܘ ܥܠ ܒܙܝܦܐܼ. ܘܠܐ ܢܫܟܚܘܢ ܕܢܗܘܐ ܢܝܚܗܘܢ. ܐܠܐ ܟܠ", "ܕܥܿܒܕܝܢ ܠܩܛܠܗܘܢ ܘܠܓܘܡܪܗܘܢ ܢܗܘܐ. ܘܨܒܝܢܗ ܕܐܒܐܼ ܢܫܬܡܠܐ ܡܛܠ ܦܘܪܩܢܐ ܕܚ̈ܝܘܗܝ ܕܟܠܗ", "ܥܠܡܐ. ܘܟܕ ܡܠܠ ܥܡܢ ܗܠܝܢ ܟܠܗܝܢܼ ܥܡ ܣܓܝ̈ܐܬܐ ܕܠܐ ܡܘܦܢ ܚܢܢ ܕܢܐܡܪ ܐ̈ܢܝܢ: ܡܛܠ ܥܘܬܪܐ", "ܕܪܒܘܬܗܝܢ ܣܓܝܐܐܼ. ܢܦܼܩܢܢ ܠܢ ܟܠܢ ܡܢ ܡܥܪܬܐ: ܟܕ ܪܘܿܙܝܢܢ ܘܚܿܕܝܢ. ܕܫܘܝܢܢ ܕܗܠܝܢ ܟܠܗܘܢ", "ܐܪ̈ܙܐ ܕܪܒܘܬܐ ܗܿܝ ܕܠܐ ܡܬܡܠܠܐܼ ܢܬܓܠܘܢ ܥܠܝܢ ܘܢܬܡܠܠܘܢ ܥܡܢ. ܘܫܼܩܠܢ ܓܙܐ ܗܿܘ ܟܠܗ ܕܣܝܡ", "ܗܘܐ ܒܡܥܪܬܐܼ ܟܕ ܚܬܝ̈ܡܢ ܗ̈ܘܝ ܐܝ̈ܓܪܬܐ ܕܣܝܡ ܗܘܐ ܒܗܝܢ. ܘܢܚܬܢ ܡܢ ܛܘܪܐܼ ܟܕ ܡܫܒܚܝܢܢ", "ܠܐܪ̈ܙܐ ܕܓܠ̈ܝܢܐ ܕܢܘܗܪܗ ܕܟܘܟܒܐ ܕܐܬܚܙܝ . ܘܚܕ ܠܚܕ ܡܢܢ ܡܬܢܐ ܗܘܐ ܥܠ ܓܠ̈ܝܢܐ ܘܥܠ ܚ̈ܙܘܢܐ", "ܕܐܬܚܙܝܘ ܠܗܼ ܒܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ. ܘܠܐ ܕܡܿܝܢ ܗܘܘ ܚ̈ܙܘܝܗ ܚܕ ܠܚܕܼ ܘܟܠ ܬܕܡܪ̈ܬܐ", "ܕܐܬܚ̈ܙܝ ܠܢ ܕܕ̈ܡܘܬܐ ܣܓܝ̈ܐܬܐ.. ܐܝܬ ܡܢܢ ܕܐܿܡܪܼ. ܕܚܿܙܝܬ ܢܘܗܪܐ ܕܣ̈ܓܝܐܢ ܒܗ ܨܘܪ̈ܬܐ", "ܕܬܡ̈ܝܗܢ.. ܘܐܝܬ ܕܐܿܡܪܼ. ܕܚܿܙܝܬ ܝܠܘܕܐܼ ܕܐܝܬ ܠܗ ܕܡ̈ܘܬܐ ܕܠܐ ܡܬܡ̈ܠܠܢ.. ܘܐܝܬ ܕܐܿܡܪ.", "ܕܚܿܙܝܬ ܥܠܝܡܐܼ ܕܠܝܬ ܠܗ ܕܡܘܬܐ ܒܥܠܡܐ ܗܢܐ.. ܘܐܝܬ ܕܐܡܿܪ. ܕܚܙܝܬ ܒܪܢܫܐܼ ܕܡܟܝܟ ܘܡܟܐܪ", "ܒܚܙܘܗܼ ܘܥܢܘܝ.. ܘܐܝܬ ܕܐܿܡܪܼ. ܕܚܿܙܝܬ ܨܠܝܒܐ ܘܒܪܢܫܐ ܕܢܘܗܪܐ ܕܬܠܐ ܥܠܘܗܝܿ. ܟܕ ܫܩܝܠ", "ܚ̈ܛܗܐ ܕܟܠܗ ܥܠܡܐ.. ܘܐܬ ܕܐܿܡܪܼ. ܕܚܿܙܝܬ ܕܢܚܬ ܠܫܝܘܠ ܒܬܘܩܦܐܼ. ܘܩܡܘ ܘܣܓܕܘ ܠܗ ܟܠܗܘܢ", "ܡܝ̈ܬܐ.. ܘܐܝܬ ܕܐܿܡܪܼ. ܕܚܿܙܝܬ ܕܣܼܠܩ ܒܫܘܒܚܐܿ ܘܦܬܚ ܩܒܪ̈ܐܼ. ܘܐܩܝܡ ܡ̈ܝܬܐ.", "ܟܕ ܩܥܝܢ ܘܐܡܪܝܢܼ ܩܕܝܫ ܗܘ ܡܠܟܢ܆ ܘܩܕܝܫܐ ܗܝ ܡܚܬܬܗ ܕܠܘܬܢ. ܡܛܠ ܚܘܒ̈ܝܢ ܐܬܡܟܟܼ ܕܢܦܪܩܢ..", "ܘܐܝܬ ܕܐܿܡܪܼ. ܕܚܿܙܝܬ ܟܕ ܣܿܠܩ ܠܪܘܡܐ ܥܠܝܐ. ܘܡ̈ܠܐܟܐ ܟܕ ܦܬܚܝܢ ܩܕܡܘܗܝ ܬܪ̈ܥܐ ܕܫܡܝܐܼ.", "ܘܥܢ̈ܢܐ ܕܣܪ̈ܩܐ ܘ[ܡ̈ܠܐܟܐ] ܟܕ ܫܩܠܝܢ ܠܗ ܥܠ ܦ̈ܣܐ ܕܐܝܕ̈ܝܗܘܢ. ܘܪܘܚܐ ܦܪܩܠܝܛܐ ܟܕ ܫܩܝܠܐ", "ܬܓܐ ܘܟܠܝܠܐ ܟܠܗܘܢ ܚܝ̈ܠܘܬܐ ܠܐܝܩܪܐ ܕܡܟܝܟܘܬܗܼ. ܕܗܼܝ ܙܟܬܗ ܠܟܠܗ ܐܓܘܢܐ ܕܛܘܥܝܝ ܘܕܡܘܬܐ..", "ܘܟܕ ܗܠܝܢ ܟܠܗܝܢ ܘܐܟܘܬܗܝܢ ܘܕܣ̈ܓܝܐܢ ܡܢܗܝܢ܆ ܡܫܒܚܝܢ ܗܘܼܝܢ ܘܡܬܢܝܢ ܗܘܼܝܢ ܚܕ ܠܚܕܼ ܟܕ", "ܢܿܚܬܝܢܢ ܡܢ ܛܘܪ ܢ̈ܨܚܢܐ܆ ܥܠ ܟܠܡܕܡ ܕܚܼܙܝܢ ܘܫܡܥܢ ܬܡܢ. ܘܒܚܕܘܬܐ ܪܒܬܐ ܘܒܕܝܨܐ ܪܒܐ ܐܝܬܝܢ", "ܗܘܝܢ܇ ܕܫܘܼܝܢܢ ܕܢܚܙܐ ܠܗܕܐ ܟܠܗܿ ܡܘܗܒܬܐ ܕܚ̈ܝܐ. ܕܟܠܗܘܢ ܡ̈ܠܟܐ ܘܙܕ̈ܝܩܐ ܘܢ̈ܒܐ ܘܚܝ̈ܠܬܢܐ", "ܨܠܝܘ ܘܣܒܪܘ ܘܣܟܝܘ ܕܢܚܙܘܢ ܗܢܐ ܚܙܘܐ ܘܠܐ ܚܙܘ. ܡܛܠ ܕܠܐ ܗܘܐ ܙܒܢܐ ܕܡܬܝܬܗ ܕܟܘܟܒܐ", "ܕܢܘܗܪܐܿ. ܝܿܗܒ ܚ̈ܝܐ ܡܫ̈ܠܡܢܐ ܠܡܗ̈ܝܡܢܘܗܝ.. ܘܟܕ ܗܠܝܢ ܡܫܒܚܝܢ ܗ̈ܘܝܢܼ ܡܢ ܫܠܝܐܼ ܩܠܐ ܬܘܒ", "ܒܢܘܗܪܐ ܣܓܝܐܐ ܥܡ ܒܣܝܡܘܬܐ ܕܠܐ ܡܬܡܠܠܐ ܐܬܼܐ ܠܐܕ̈ܝܢ܇ ܡܢ ܪܘܡܐ ܥܠܝܐ ܕܪܒܘܬܐ. ܟܕ ܐܿܡܪ ܠܢ܆", "ܕܟܠܡܕܡ ܕܚܼܙܝܬܘܢ ܘܫܡܥܬܘܢ ܘܡܠܠܬܘܢܼ ܘܐܬܐܡܪ ܠܟܘܢܼ ܘܗܐ ܬܡܝܗܝܢ ܐܢܬܘܢ܆ ܢܘܛܦܬܐ ܗܼܘ ܚܕܐ", "ܕܚܝ̈ܐ ܡܢ ܒܝܬ ܪܒܘܬܐ. ܠܝܬ ܓܝܪ ܐܢܫ ܕܡܫܟܚ ܕܢܕܥ ܐܪ̈ܙܐ ܟܠܗܘܢ ܕܝܚܝܕܝܘܬܐ. ܐܠܐ ܐܢ ܡܿܢ", "ܕܢܦܝܩ ܡܢ ܡܚܫܒܬܐ ܕܟܣܝܘܬܗ ܕܐܒܐ. ܘܠܐ ܐܢܫ ܝܿܕܥ ܠܐܒܐܼ. ܐܠܐ ܐܢ ܩܠܐ ܡܘܠܕ ܡܠܬܐ ܕܚ̈ܝܐܼ.", "ܓܠܝܬ ܥܡܝܩܘܬ ܟܣܝܘܬܐ ܕܡܚܫܒܬܗ ܕܐܒܐܿ. ܕܒܗ ܗܼܘ ܐܝܬܘܗܝ ܥܕܡܐ ܠܥܠܡ. ܘܒܗ", "ܒܩܠܐ ܘܒܡܠܬܐ ܩܡܘ ܘܐܣܬܕܪܘ ܥ̈ܠܡܐ ܥܠܝ̈ܐ ܘܬܚ̈ܬܝܐ ܕܐܒܐ ܕܪܒܘܬܐ: ܘܡ̈ܠܐܟܐ ܘܚܝ̈ܠܘܬܐ ܘܪ̈ܝܫܐ", "ܘܫ̈ܠܝܛܢܐ܇ ܐܦ ܥܠܐ ܗܢܐ ܕܩܿܝܡܝܬܘܢ ܒܗ܇ ܘܪܘܡܐ ܘܥܘܡܩܐ ܘܐܘܪܟܐ ܘܦܘܬܝܐ. ܘܠܝܬ ܡܕܡ ܐܚܪܢ", "ܕܐܝܬܘܗܝ ܠܒܪ ܡܢ ܨܒܝܢܗ ܕܐܒܐ ܕܪܒܘܬܐ: ܐܘ ܕܗܘܼܐ ܒܠܥܕ ܡܢ ܩܠܐ ܕܚܝ̈ܐ. ܗܢܘ ܓܝܪ ܒܪܝ ܚܒܝܒܐܼ", "ܫܠܝܼܚ ܪ̈ܚܡܐ ܡܫ̈ܠܡܢܐ܇ ܗܢܘ ܓܿܠܐ ܟܣ̈ܝܬܐ ܕܐܒܐ ܠܚ̈ܒܝܒܘܗܝ܇ ܐܝܟ ܕܙܿܕܩ ܠܗܘܢܼ ܘܡܫܚܟܝܢ", "ܚܝܠܐ ܠܡܩܒܠܘ ܡܢ ܡܘܗܒܬܗ ܕܒܪܐ. ܗܢܘ ܕܒܕܩ ܥܠ ܥܠ̈ܡܐ ܚ̈ܕܬܐ ܘܡܫ̈ܠܡܢܐܼ. ܠܐܝܠܝܢ ܕܡܬܦܝܣܝܢ", "ܘܡܗܝܡܢܝܢ ܒܗ. ܗܢܘ ܡܬܪܓܡܢܗܿ ܕܚܟܫܬܐ ܘܕܐܪ̈ܙܐ ܟ̈ܣܝܐ. ܗܢܘ ܕܐܝܬܘܗܝ ܨܘܪܬܗ ܘܝܘܩܢܗ ܕܐܒܐ", "ܕܪܒܘܬܐܿ. ܕܒܟܠܙܒܢܡܫܬܡܥ ܡܢܗ. ܗܢܘ ܒܪܐ ܝܚܝܕܝܐܿ. ܓܡܿܪ ܟܠܗ ܨܒܝܢܗܕ ܐܒܘܗܝ. ܗܢܘ ܕܠܐ ܡܬܪܚܡ", "ܘܡܬܝܩܪ ܐܝܟ ܡܐ ܕܫܿܘܐܼ. ܡܛܠ ܕܗܿܘ ܥܠܡܐ ܪܚܡ ܠܚܫܘܟܐ ܘܠܪ̈ܓܝܓܬܗ ܝܬܝܪ ܡܢ ܕܠܗ. ܗܢܘ ܕܐܬܡܟܟ", "ܘܗܘܼܐ ܒܪܢܫܐ ܠܦܘܪܩܢܗܘܢ ܕܒܢ̈ܝܢܫܐ. ܡܛܠ ܕܠܐ ܢܐܒܕܘܢ. ܠܒܼܫ ܒܨܒܝܢܗ ܦܓܪܐ ܨܘܪܬܐ ܡܟܐܪܬܐܼ.", "ܕܒܗ ܢܩܛܠܝܘܗܝ ܠܡܘܬܐ. ܘܢܣܒ ܫܘܠܛܢܗ ܕܡܘܬܐܿ. ܕܢܬܠ ܠܗܘܢ ܚܝ̈ܐ ܕܠܥܠܡܼ. ܠܐܝܠܝܢ ܕܪܚܡܝܢ ܠܗ", "ܘܡܗܝܡܢܝܢ ܒܗ. ܗܢܘ ܕܒܫܡܗ ܗܿܘܝܢ ܢܝ̈ܫܐ ܘܐܬܘ̈ܬܐ ܒܐܝܕܐ ܕܡܗ̈ܝܡܢܘܗܝ. ܗܢܘ ܒܪܐ ܓܡܝܪܐܼ ܥܿܒܕ", "ܨܒܝܢܐ ܕܫܠܘܚܗ. ܗܢܘ ܐܘܪܚܐ ܘܬܪܥܐ ܕܢܘܗܪܐ ܠܐܝܠܝܢ ܕܥܿܠܝܢ ܒܗ. ܗܢܘ ܕܒܟܠ ܐܝܬܘܝܗܼ. ܘܥܠ ܟܠ", "ܡܫܬܡܗ ܘܡܬܡܠܠ. ܗܢܘ ܠܚܡܐ ܕܚܝ̈ܐܼ. ܕܡܢ ܨܝܕܝ ܢܿܚܬ ܠܡܗܝ̈ܡܢܐܼ. ܕܗܘܝܘ ܙܪܘܥܐ ܕܡܠܬܐ ܕܚܝ̈ܐ.", "ܘܗܘܝܘ ܪܥܝܐ ܕܫܪܪܐ: ܕܝܿܗܒ ܢܦܫܗ ܦܘܪܩܢܐ ܚܠܦ ܥܢܗ. ܗܘܝܘ ܟܗܢܐ ܪܒܐ ܕܡܚܣܐ ܒܕܡܗ ܥܠ̈ܡܐ.", "ܗܘܝܘ ܡܫܬܝܐ ܕܓܦܬܐ ܕܚܝ̈ܐ. ܗܢܘ ܕܚܙܝܬܘܢ ܕܒܕ̈ܡܘܬܐ ܫܓܝ̈ܐܬܐ ܐܝܬܘܗܝ ܕܐ̈ܬܚܙܝ ܠܟܘܢ܇ ܘܡܢ", "ܪ̈ܚܡܝ ܠܐ ܡܓܪܕܐ܇ ܐܦܠܐ ܡܢ ܩܢܘܡܐ ܕܫܘܒܚܗ. ܘܐܢܫ ܥܠܘܗܝ ܠܐ ܩܐܡ. ܐܦܠܐ", "ܥܠ ܪܒܘܬܗ ܕܢܐܡܪ ܕܐܝܟܢܐ ܐܝܬܘܗܝ. ܐܠܐ ܐܢܐ. ܘܐܢܐ ܘܗܼܘܼ. ܚܕ ܚܢܢ ܕܐܝܬܝܢ ܒܬܫܒܘܚܬܐ ܕܠܐ", "ܡܬܡܠܠܐ.. ܘܟܕ ܗܠܝܢ ܟܠܗܝܢ ܘܕܣ̈ܓܝܐܢ ܡܢܗܝܢ܆ ܐܬܡܗܠܠܝ ܥܡܢ ܥܠܘܗܝ ܥܠ ܓܠܝܢܐ ܕܐܬܚܙܝ ܠܢ܆", "ܗܼܘ ܟܘܟܒܐ ܒܟܠ ܕ̈ܡܘܢ ܡܝܬܪ̈ܢ ܐܝܟ ܕܐܫܟܚܢ ܕܢܚܙܝܘܗܝܼ. ܘܐܝܟ ܒܢܝ̈ܢܫܐ ܚ̈ܠܫܐ ܐܡܪܢ ܥܠܘܗܝ܆", "ܟܕ ܠܐ ܡܫܟܚܝܢܢ ܕܢܐܡܪ ܡܕܡ ܕܚܼܙܝܢ. ܘܐܬܛܝܒܢ ܒܟܠܗܿ ܡܫܪܝܬܘ ܘܒܙܘ̈ܕܝܢ ܘܒܩܘܪ̈ܒܢܐ ܕܟ̈ܝܐ", "ܘܩ̈ܕܝܫܐ: ܗܿܢܘܢ ܕܐܦܢ ܡܢ ܡܥܪܬ ܓܙ̈ܐ ܕܐܪ̈ܙܐ ܟ̈ܣܝܐ [ܕܣܝܡܝܢ] ܗܘܘ ܒܗܿ ܡܢ ܩܕܝܡ ܠܐܒ̈ܗܝܢ.", "ܘܢܦܩܢ ܒܚܕܘܬܐ ܪܒܬܐ. ܟܕ ܪܘܙܝܢ ܠܒ̈ܘܬܢ ܠܡܐܬܐ ܠܐܬܪܐ ܕܐܬܦܩܕ ܠܢܼ ܕܢܣܓܘܕ ܠܗ ܠܚܙܘܐ ܕܟܘܟܒܐ", "ܕܢܘܗܪܐ ܠܕܐ ܡܣܬܝܟ.. ܘܐܬܚܙܝ ܠܢ ܬܘܒ ܗܼܘ ܗܕܝܢ ܘܐܝܙܓܕܢ ܛܒܐ ܘܢܘܗܪܢ ܓܡܝܪܐ: ܘܡܕܒܪܢܢ", "ܫܒܝܚܐ ܗܼܘ ܟܘܟܒܐ. ܟܕ ܐܬܿܐ ܩܕܡܝܢ. ܘܡܣܡܟ ܠܟܠܗܿ ܡܫܪܝܬܢ ܡܢ ܟܠܗܘܢ ܓܒ̈ܝܢܼ ܘܡܢܗܪ ܠܢ", "ܒܢܘܗܪܗ ܟܣܝܐܼ. ܘܠܐ ܣܢܝܩܝܢ ܗܘܝܢ ܥܠ ܢܘܗܪܗ ܕܫܡܫܐ ܐܦܠܐ ܥܠ ܕܣܗܪܐ. ܡܛܠ ܕܙܥܪ ܠܗ ܢܘܚܪܗܘܢ", "ܒܥܝ̈ܢܘܗܝ. ܘܒܠܠܝܐ ܘܒܐܝܡܡܐ ܒܢܘܗܪܗ ܡܗܠܟܝܢ ܗܘܝܢ. ܟܕ ܪܘܙܝܢ ܗܘܝܢܼ ܘܚܿܕܝܢ. ܕܠܐ ܥܩܬܐ", "ܘܕܠܐ ܠܐܘܬܐ. ܘܗܼܘ ܡܛܝܒ ܩܕܡܝܢ ܐܘܢܐ ܒܪܝܟܐ ܕܢܫܪܐ ܒܗ. ܟܕ ܡܢܚܝܢ ܗܘܝܢ ܘܪܘܙܝܢ. ܐܦ ܙܘ̈ܕܝܢ", "ܣܓܝ̈ܐܝܢ ܗܘܘ ܒܥܝ̈ܢܝܢ܆ ܘܠܐ ܚܣܪܝܢ ܗܘܘ: ܐܠܐ ܝܬܝܪܐܝܬ ܝܘܡܐ ܡܢ ܚܒܪܗ ܣܓܝܢ ܗܘܘ. ܟܕܼ ܗܼܘ", "ܫܿܪܐ ܗܘܐ ܥܠܝܢ ܒܢܘܗܪܗܼ. ܘܡܢܝܚ ܗܘܐ ܠܢ ܡܢ ܟܠܗܿ ܠܐܘܬܢܼ. ܐܝܟ ܕܠܐ ܗܘܐ ܒܐܘܪܚܐ ܪܕܝܢ", "ܗܘܝܢ. ܘܛܘܪ̈ܐ ܘܪ̈ܡܬܐ ܘܐܬܪ̈ܘܬܐ ܥܣ̈ܩܐ ܩܕܡܝܢܼ ܡܫܘܐ ܗܘܐ. ܐܦ ܢܗܪܗܘܬܐ ܕܩܕܡܝܢܼ ܡܢ ܪܓܠܘ", "ܥܒܪܝܢ ܗܘܝܢ ܠܗܘܢܼ ܕܠܐ ܕܚܠܬܐܼ ܡܛܠ ܢܘܗܪܗ ܕܗܕܝܢ ܛܒܐ ܕܥܡܢ ܗܼܘ ܡܠܘܐ ܗܘܐ", "ܠܡܫܪܝܬܢ. ܘܐܡܬܝ ܕܬܘܒ ܥܒܪܝܢ ܗܘܝܢ ܒܐܬܪ̈ܘܬܐ ܕܚܝ̈ܘܬܐ ܘܕ̈ܚܘܘܬܐ ܒ̈ܝܫܐܼ. ܒܪ̈ܓܠܝܢ ܕܝܫܝܢ", "ܗܘܝܢ ܠܗܘܢܼ. ܘܒܟܠ ܐܘ̈ܢܝܢ ܗܼܘ ܡܕܒܪܢܢ ܘܡܗܕܝܢܢܼ ܒܟܠ ܕ̈ܡܘܢ ܘܚ̈ܙܘܢܝܢ ܡܬܚܙܐ ܗܘܐ ܠܚܕ ܚܕ", "ܡܢܢ ܒܫܘܒܚܗܼ. ܘܡܠܐ ܗܘܐ ܠܒ̈ܘܬܢ ܚܕܘܬܐ ܪܒܬܐ. ܘܗܘܘ ܠܗܘܢ ܟܠܗܘܢ ܐܘ̈ܢܝܢܼ ܕܪܕܝܢ ܗܘܝܢ ܒܗܘܢ", "ܒܥܝ̈ܢܝܢ ܙܥܘܪܝܢ ܗܘܘ ܘܩܠܝܠܝܢ. ܡܛܠ ܕܢܝܫܢ ܙܟܝܐ ܘܢܘܗܪܢ ܬܩܝܦܐ. ܕܪܒ ܗܼܘ ܡܢ ܟܠ ܦܘܡܐ", "ܒܢ̈ܝܢܫܐ ܕܢܡܠܠܝܘܗܝ܆ ܗܼܘ ܡܕܒܪ ܗܘܐ ܠܢ ܒܚܝܠܗ ܙܟܝܐ. ܘܟܕ ܡܿܛܝܢ ܠܐܘܪܫܠܡ ܐܬܪܐܼ ܒܝܪܚܐ", "ܕܗ̈ܒܒܐܼ. ܕܒܪ ܐܥܠܢ ܐܝܙܓܕܢ ܛܒܐ ܠܓܘܗܿ ܕܐܘܪܫܠܡ. ܘܐܫܬܓܫܘ ܘܙܥܘ ܪܘܪ̈ܒܢܝܗܿ ܘܪ̈ܝܫܢܝܗܿ", "ܘܫܐܠܘܢܼ. ܡܛܠ ܐܝܕܐ ܥܠܼܬܐ ܐܬܝܼܬܘܢ ܠܟܐ. ܐܘ ܡܛܠ ܐܪ̈ܙܐ ܕܡܓܘܫܬܟܘܢ. ܡܛܠ ܕܚܿܙܝܢ ܗܘܘ ܠܢ", "ܕܚܝܪܝܢ ܗܘܝܢ ܒܫܡܝܐܼ. ܘܣܿܓܕܝܢ ܗܘܝܢ ܠܢܝܫܢ܆ ܘܡܨܠܝܢ ܗܘܝܢ ܠܡܕܒܪܢܢ. ܡܛܠ ܕܠܐ ܝܿܕܥܝܢ ܗܘܘ", "ܒܐܪ̈ܙܝܢܼ ܘܚܫܒܘܢܢ ܐܝܟ ܡܓܘܫ̈ܐ. ܘܐܼܡܪܢ ܠܗܘܢܼ. ܕܢܝܫܐ ܕܪܒܘܬܐ ܥܠܝܬܐ ܚܼܙܝܢ ܒܐܬܪܢܼ. ܐܝܟ", "ܕܐܬܦܩܕܢ ܡܢ ܐܒ̈ܗܝܢ. ܕܡܠܟܐ ܘܡܫܝܚܐ ܘܡܚܝܢܐ ܘܦܪܘܩܐ: ܕܝܿܗܒ ܢܦܫܗ ܠܡܘܬܐ ܥܠ ܐ̈ܦܝ ܟܠܗ", "ܥܠܡܐܼ. ܐܬܝܠܕ ܬܢܢ. ܘܐܬܼܝܢ ܡܛܠ ܕܚܼܙܝܢ ܟܠܗܝܢ ܐܬܘ̈ܬܗ ܘܨܘܪ̈ܬܐ ܕܐܠܗܘܬܗ ܟܣܝܬܐܼ. ܒܕܡܘܬܐ", "ܕܐܢܫܐ ܕܠܒܝܫ ܦܓܪܐ. ܘܐܼܬܝܢ ܟܕ ܚܿܕܝܢܼ ܒܩܘܪ̈ܒܢܝܢ ܕܟ̈ܝܐ ܕܣܝܼܡܝܢ ܗܘܘ ܠܐܒ̈ܗܝܢ ܒܡܥܪܬ", "ܓܙ̈ܐ ܕܐܪ̈ܙܐ ܟ̈ܣܝܐ ܒܛܘܪ ܢ̈ܨܚܢܐ. ܘܦܿܩܕ ܠܢ ܒܚܙܘܐ ܪܒܐܼ. ܕܢܐܬܐ ܠܐܬܪܐ ܗܢܐܼ ܕܢܣܓܘܕ ܠܗ", "ܒܕܚܠܬܐ. ܡܛܠ ܕܒܟܠ ܐܬܪ ܣ̈ܓܘܕܐ ܐܝܬ ܠܗ. ܘܗܼܘ ܗܿܘܐ ܠܗܘܢ ܡܚܝܢܐ ܘܦܪܘܩܐ ܘܫܿܒܩ ܚ̈ܛܗܐ.", "ܘܒܐܝܕܗ ܡܬܪܥܐ ܡܪܐ ܟܠ ܠܒܪܝܬܗܼ. ܘܡܚܣܐ ܥܠ ܥܡܗ.. ܘܫܕܪ ܩܪܐ ܠܣ̈ܒܐ [ܡܝܩܪ̈ܐ]", "ܕܡܕܝܢܬܐܼ. ܗܪܘܕܝܣ ܡܕܒܪܢܐ ܕܐܬܪܐ: ܘܫܐܠ ܐܢܘܢܼ ܕܐܝܟܐ ܟܬܝܒ ܕܡܬܝܠܕ ܡܿܠܟܐ ܡܫܝܚܐ ܘܦܪܘܩܐ", "ܘܡܚܝܢܐ ܕܥ̈ܠܡܐ. ܘܟܠܗܘܢ ܡܢ ܚܕ ܦܘܡܼ ܐܡܪܘ ܠܗܼ. ܕܒܝܬ ܠܚܡ ܩܪܝܬܐ. ܐܝܟ ܕܐܬܡܪ ܡܢ ܪܒܘܬܐ", "ܥܠܝܬܐ ܠܐܒܘܢ ܕܘܝܕ ܢܒܝܐ ܩܕܡܝܐܼ ܕܗܘܐܼ ܒܙܒܢܐ ܩܕܡܝܐ.. ܘܟܕ ܫܡܥܢ ܡܢܗܘܢ ܡܕܡ ܕܐܼܡܪܘ: ܬܘܒ", "ܚܕܝܢ ܣܓܝ. ܘܟܕ ܫܡܥܢ ܡܢܗܘܢ ܡܕܡ ܕܐܼܡܪܘ:ܬܘܒ ܚܕܝܢ ܣܓܝ. ܘܟܕ ܪܘܙܝܢ ܚܙܝܢܝܗܝ ܠܗܕܝܢ", "ܘܡܕܒܪܢܢ܆ ܬܘܒ ܬܝܪܐܝܬ ܐܘܣܦܢ ܥܠ ܚܕܘܬܐ. ܘܟܕ ܡܡܠܠܝܢ ܗܘܝܢ ܐܪ̈ܙܐ ܘܓܠܝ̈ܢܐ ܟܠܗܘܢ", "ܘܬܫ̈ܒܚܬܐܼ. ܐܙܠܢ ܒܚܕܘܬܐ ܠܒܝܬ ܠܚܡ܇ ܐܝܟ ܕܩܪܘ ܣܦܪ̈ܐ ܥܘܝܪ̈ܐܼ. ܕܠܐ ܗܝܡܢ ܠܡܕܡ ܕܩܪܘ ܡܢ", "ܟܬܒ̈ܝܗܘܢܼ. ܐܦܠܐ ܗܪܘܕܣ ܡܕܒܪܢܐ ܥܘܝܪܐ ܘܣܡܝܐ: ܡܢ ܚܘܒܗ ܕܢܘܗܪܐ ܕܐܬܝܠܕ ܒܐܬܪܗܘܢ܇ ܕܡܢ ܩܕܡ", "ܥ̈ܠܡܐ ܐܝܬܘܗܝ ܢܘܗܪܐ. ܘܗܢܘܢ ܒܚܘܫܟܐ ܥܡܪܝܢ ܒܥܠܡܐ ܡܢ ܝܘܡܝ̈ܗܘܢ. ܐܠܐ ܐܡܼܪ ܠܢ ܗܼܘ", "[ܗܪܘܕܝܣ] ܒܢܟܠܗܼ ܕܡܐ ܕܚܙܝܬܘܢܝܗܝ ܠܡܫܝܚܐܼ. ܬܘ ܐܡܪ ܠܝ܆ ܕܐܙܠ ܐܦ ܐܢܐ ܐܣܓܘܕ ܠܗ. ܘܡܛܠ", "ܕܠܐ ܫܿܘܐ ܗܘܐ ܠܣܓܕܬܗ ܕܢܘܗܪܐ ܕܐܬܝܠܕ܇ ܡܛܠ ܕܡܥܡܪܐ ܗܐܘ ܕܛܘܥܝܝ܆ ܐܬܡܠ ܠܢ ܡܢ ܡܕܒܪܢܢ", "ܘܢܘܗܪܢ: ܕܠܐ ܢܐܢܙܠ ܠܘܬܗ. ܡܛܠ ܕܠܐ (ܫܿܘܐ) ܗܘܐ ܕܢܚܙܝܘܗܝ ܠܢܘܗܪܐ ܕܒܐ ܕܥܠܡܐ܇ ܡܛܠ ܕܟܠܗ", "ܚܼܪܫܐ ܗܘܐܿ. ܘܣܡܝܐ ܡܢ ܝܣܓܕܬܗ. ܘܐܙܠܼܢ ܘܥܠܢ ܗܘܝܢ ܒܚܘܬܐ ܠܒܝܬ ܠܚܡ܇ ܕܫـ[ـܘܬ ܕܬܬܩـ]ܪܐ", "ܩܪܝܬܐ ܠܝܠܕܐ ܩܕܝܫܐ ܘܠܢܘܗܪܐ ܪܒܐ ܕܕܢܚ ܒܗܿ܇ ܘܕܢܩܛܘܠ ܘܕܢܘܒܕ ܠܟܠܗܿ ܛܘܥܝܝ܆ ܘܢܒܛܠ ܠܡܘܬܐ.", "ܘܥܠܢ ܟܠܢ ܠܕܪܬܐ ܕܐܬܝܠܕ ܒܗܿ ܗܕܝܢ. ܘܚܼܙܝܢ ܡܥܪܬܐܼ ܐܝܟ ܕܘܬܐ ܘܚܙܘܐ ܕܡܥܪܬ ܓܙ̈ܐ ܕܐܪ̈ܙܐ", "ܟ̈ܣܐ ܕܐܝܬ ܒܐܬܪܢ܇ ܕܡܢܗܿ ܝܠܦܢ ܗܘܝܢ ܐܪ̈ܙܐ ܟ̈ܣܝܐ ܕܡܟܪ̈ܙܝܢ ܗܘܘ ܥܠܘܗܝ܇", "ܕܣܝܼܡܝܢ ܗܘܘ ܒܗܿ ܡܢ ܐܒ̈ܗܝܢ ܩܕ̈ܡܝܐܼ. ܘܐܫܬܼܿܠܡܘ ܢ ܝܘܡܢܐ ܒܡܬܝܬܢ ܕܠܟܐ. ܘܚܙܝܢܝܗܝ", "ܠܥܡܘܕܐ ܕܢܘܘܗܪܐ ܕܢܚܬ܆ ܐܝܟ ܕܚܿܙܝܢ ܗܘܝܢ ܠܗ ܡܢ ܩܕܝܡ. ܘܩܡ ܩܕܡܝܗܿ ܕܡܥܪܬܐܼ. ܘܢܚܬ ܟܘܟܒܐ", "ܕܢܘܗܪܐ ܗܿܘ ܕܘܩܡ ܠܥܠ ܡܢܗ ܕܥܡܘܕܐܼ. ܘܡ̈ܠܐܟܐ ܡܢ ܝܡܝܢܗ ܘܡܢ ܣܡܠܗ. ܘܟܕ ܚܙܝܢܝܗܝ ܬܘ", "ܒܚܕܝܢܢ ܟܕ ܕܚܠܝܢܢ. ܘܥܠ ܐܙܠ ܩܕܡܝܢ ܥܡܘܕܐ ܘܟܘܟܒܐ ܘܡ̈ܠܐܟܐ ܠܡܥܪܬܐ ܗܿܝ ܕܐܬܝܠܕ ܒܗܿܐܪܙܐ", "ܘܢܘܗܪܐ ܕܚ̈ܝܐ. ܘܐܦܝܣ ܠܢ ܩܠܐ ܪܚܡܬܢܐ. ܕܥܘܠܘ ܠܓܘ. ܘܥܠܢ ܒܬܪܗ. ܘܫܩܠܢ ܬܓܝ̈ܢܼ ܘܣܡܢ ܐܢܢ", "ܬܚܝܬ ܪ̈ܓܠܘܗܝ. ܡܛܠ ܕܕܝܠܗ ܗܼܝ ܡܠܟܘܬܐ ܕܠܥܠܡ. ܘܒܪܟܢ ܘܣܓܕܢ ܩܕܡܘܗܝ ܥܠ ܐܪܥܐ. ܡܛܠ ܕܟܠ", "ܒܪܟܼ ܠܗ ܟܦܐ ܘܣܓܕܐܼ. ܕܒܫܡܝܐ ܘܕܒܐܪܥܐ. ܘܦܬܚܢ ܣܝ̈ܡܬܢ ܟ̈ܣܝܬܐ. ܘܟܕ ܚ̈ܬܝܡܢ ܫܩܢ ܐ̈ܢܝܢܼ", "ܘܐܬܝܢ ܠܘܬ ܣܝܡܬܐ ܕܚܝ̈ܐ ܕܚܬܝܡܐ ܒܪܒܘܬܐ ܥܠܝܬܐ. ܘܐܦܢ ܩܕܡܘܗܝ ܓܙ̈ܝܢ ܕܓܙܐ ܕܚ̈ܝܐܼ. ܕܢܩܒܠ", "ܐ̈ܢܝܢ ܡܢܗ ܒܡܠܟܘܬܐ ܒܥ̈ܦܐ ܣ̈ܓܝܐܐܼ. ܩܕܡ ܒܡܐ ܕܝܠܗ ܕܚܝ̈ܐ.. ܘܦܬܚ ܗܼܘ ܦܘܡܗ ܝܠܘܕܐ", "ܫܒܝܚܐܼ. ܘܢܘܗܪܐ ܩܕܡܝܐ ܓܿܡܪ ܨܒܝܢܐ ܕܐܒܐ ܕܪܒܘܬܐ. ܘܐܼܡܪ ܠܢ ܒܚܘܒܐ ܕܪ̈ܚܡܘܗܝ ܫܦ̈ܝܥܐ", "ܘܒ̈ܣܝܡܐ: ܫܠܡ ܠܟܘܢ ܒܢ̈ܝ ܐܪ̈ܙܝ ܟ̈ܣܝܐܿ. ܒܢ̈ܝ ܡܕܢܚܐ ܕܢܘܗܪܐ ܥܠܝܬܐ. ܡܛܠܕܫܘܝܬܘܢ ܕܬܚܙܘܢ", "ܠܢܘܗܪܐ ܩܕܡܝܐ ܕܠܥܠܡ. ܐܢܬܘܢܼ ܐܦ ܐܒ̈ܗܝܟܘܢܼ. ܘܐܝܟ ܕܫܘܝܬܘܢܼ. ܗܐ ܩܒܠܬܘܢܝܗܝ ܒܚܘܒܐ ܫܠܡܐ", "ܕܠܐ ܦܠܓܘܬܐ. ܘܬܘܒ ܬܫܘܘܢ ܕܬܚܙܘܢܝܗܝ ܒܢܘܗܪܗ ܪܒܐ ܗܿܘ ܕܠܝܬ ܬܘܒ ܩܕܡܘܗܝ ܐܪ̈ܙܐܼܡܛܠ ܕܟܠܗܘܢ", "ܫܠܡܝܢ ܠܗܘܢ ܒܗ. ܘܗܼܘ ܒܠܚܘܕܘܗܝ ܡܡܠܟ ܡܢ ܗܫܐ ܥܠ ܟܠ: ܘܟܠ ܠܗ ܗܼܘ ܡܫܬܥܒܕ. ܐܢܐ ܗܘ ܓܝܪ ܐܬܓܠܿܝܬ ܠܟܘܢ ܒܐܬܪܟܘܢܼ. ܘܒܐܪ̈ܙܐ ܡܡܠܠ ܗܘܿܝܬ ܥܡܟܘܢ. ܘܐܢܐ ܬܘܒ ܗܘܿܝܬ", "ܠܟܘܢ ܠܟܐ ܗܕܝܐ ܘܡܕܒܪܢܐܼ. ܥܕܡܐ ܕܐܬܝܬܘܢ ܒܫܠܡܐ ܠܘܬܝ. ܘܐܢܐ ܬܘܒ ܐܗܘܐ ܥܡܟܘܢ ܐܦ ܥܕܡܐ", "ܠܚܪܬܐ. ܘܠܐ ܦܪܫ ܐܢܐ ܡܢܟܘܢܼ. ܘܠܐ ܡܢ ܟܠܗܘܢ ܐܝܠܝܢ ܕܼܡܗܝܡܝܢ ܒܝ ܒܚܘܒܐ ܫܠܡܐ. ܘܐܢܬܘܢ ܬܘܒ", "ܬܗܘܘܢ ܠܝ ܣܗܕ̈ܐ ܒܐܬܪܐ ܕܡܕܢܚܐ ܥܼܡ ܬܠ̈ܡܝܕܝܼ. ܐܝܠܝܢ ܕܓܒܼܝܢ ܠܝ ܕܢܟܪܙܘܢ ܣܒܪܬܝ. ܘܡܐ", "ܕܫܿܠܡܬ ܨܒܝܢܗ ܕܐܒܝܼ ܥܠ ܟܠ ܡܕܡ ܕܦܩܕܢܝ܇ ܐܣܩ ܒܫܘܒܚܐ ܕܐܝܬܝ ܗܿܘܝܬ ܥܡܗ ܒܗ. ܘܐܦ ܗܫܐ", "ܕܡܡܠܠ ܐܢܐ ܥܡܟܘܢܼ ܥܡ ܗܐܢܐܼ. ܘܠܐ ܗܿܘܝܬ ܓܠܝܙ ܐܢܐ ܡܢ ܪܒܘܬܗ ܕܐܒܐ. ܐܬܠ ܠܟܘܢ ܗܫܐ ܐܿܬܐ", "ܐܚܪܝܬܐ ܕܬܬܡܗܘܢ ܒܗܿ. ܕܒܥܫܬܐ ܕܚܙܝܬܘܢ ܠܫܡܫܐ ܟܕ ܚܿܫܟ ܒܐܝܡܡܐ ܐܝܟ ܕܒܠܠܝܐܼ. ܘܗܿܘܐ ܙܘܥܐ", "ܪܒܐ ܒܐܪܥܐ. ܘܡܫܬܡܥ ܩܠܐ ܕܡܝ̈ܬܐ ܡܢ ܩܒܪ̈ܝܗܘܢܼ ܕܡܫܒܚܝܢ: ܗܝܕܝܢ ܕܥܘܼ ܕܫܠܡܘ ܙܒ̈ܢܐ ܘܫ̈ܥܐ", "ܟܠܗܝܢ ܒܡܬܝܬܝ ܕܠܘܬܟܘܢ܇ ܘܐܪܝܡܘ ܥܝ̈ܢܝܟܘܢ ܠܫܡܝܐܿ. ܘܚܙܘ ܟܕ ܦܬܝܚܝܢ ܒܫܘܒܚܐ ܩܕܡܝ܇ ܘܣܿܠܩ", "ܢܐ ܒܬܫܒܘܚܬܐܼ ܐܝܕܐ ܕܠܝ ܙܕܩܐܿ. ܘܝܿܬܒ ܐܢܐ ܡܢ ܝܡܝܢܐ ܕܐܒܐ ܕܪܒܘܬܐ ܕܡܢܗ ܐܫܿܬܠܚܬ ܠܡܚܝܘܬܗ", "ܠܥܠܡܐ.. ܘܟܕ ܡܡܠܠ ܗܠܝܢ ܟܠܗܝܢ ܥܡܢ ܡܚܝܢܐܼ. ܢܗܪܬܿ ܠܗܿ ܟܠܗܿ ܡܥܪܬܐ ܗܿܝ ܘܗܘܬܿ ܠܗܿ", "ܒܥܝ̈ܢܝܢܼ ܐܝܟ ܥܠܡܐ ܐܚܪܢܐ ܡܥܪܬܐ ܗܿ ܘܗܘܬܿ ܠܗܿ ܒܥܝ̈ܢܝܢܼ ܐܝܟ ܥܠܡܐ ܐܚܪܢܐ ܕܠܝܬ ܗܘܐ", "ܢܘܗܪܐ ܐܟܘܬܗ. ܘܩ̈ܠܐ ܣ̈ܓܝܐܐ ܕܣܒܪܐ ܟܕ ܡܡܠܠܝܢ ܘܐ. . . . ܕܠܐ ܡܬܡܢܝܢ܆ ܐܝܢܼ ܘܐܡܝܢ..", "ܒܘܟܪܐ ܦܬܚ ܪ̈ܚܡܐ ܡܣܬܪ̈ܐ. ܝܠܕܐ ܩܕܝܫܐ ܓܡܿܪ ܨܒܝܢܐ ܕܪܒܘܬܐ ܥܠܝܬܐ. ܕܗܘܝܘ ܐܝܢܿ ܡܫܿܠܡܢܐ.", "ܘܟܠ ܒܐܝܕܗ ܗܼܘܐ. ܘܐܡܝܢܿ ܒܢܘܗܪܟ ܘܒܡܠܬܟ ܐܬܓܡܪ ܘܐܫܬܡܠܝܘ ܥ̈ܠܡܐ ܟܠܗܘܢܼ", "ܕܡܬܚܙܝܢ ܘܕܠܐ ܡܬܚܙܝܢ. ܘܠܟ ܣܓܕܝܢ ܡ̈ܠܐܟܐ ܘܚܝ̈ܠܘܬܐ ܟܠܗܘܢܼ. ܘܕܝܠܟ ܗܘ ܐܬܪܐ ܕܚ̈ܝܐ ܕܬܬܠ", "ܠܓܒ̈ܝܟ. ܘܕܝܠܟ ܗܘ ܢܘܗܪܐ ܩܕܡܝܐ. ܡܛܠ ܕܐܢܬ ܗܘ ܦܐܪܐ ܪܚܝܡܐ ܕܡܫܚܒܬܗ ܕܐܒܐܼ. ܘܐܢܬ ܗܘ", "ܝܘܩܢܐ ܘܨܒܝܢܗ ܕܐܚܝܕ ܟܠܼ. ܡܒܕܩܢܐ ܕܟ̈ܣܝܬܐ. ܡܛܠ ܕܒܡܠܬܐ ܗܘ ܓܝܪ ܕܡܬܡܠܠܐܼ ܡܬܝܕܥ ܟܠ ܕܐܝܬ", "ܒܡܚܫܒܬܐ. ܘܐܢܬ ܗܘ ܟܠܼ. ܘܟܠ ܒܟ ܐܝܬܘܗܝ. ܘܡܕܡ ܠܒܪ ܡܢ ܨܒܝܢܟ ܠܐ ܐܝܬ.. ܘܟܕ ܗܠܝܢ ܟܠܗܝܢ", "ܬܫ̈ܒܚܬܐ ܐܬܡ̈ܠܠܝ ܘܫܡܥܢܼ ܕܚܠܢ ܘܙܥܢ܆ ܘܢܦܠܢ ܥܠ ܐܪܥܐ ܐܝܟ ܡܝ̈ܬܐ. ܘܦܫܛ ܝܡܝܢܗ ܛܠܝܐ ܝܠܕܐ", "ܕܢܘܗܪܐ ܚܝܠܬܢܐܝܬ ܘܣܡܗܿ ܥܠܝܢ. ܘܚܝܠܢܼ ܘܐܼܡܪ ܠܢ: ܒܢ̈ܝ ܐܪ̈ܙܝܼ ܠܐ ܬܕܚܠܘܢ. ܗܠܝܢ ܓܝܪ", "ܟܠܗܝܢ ܕܚܼܙܝܬܘܢ ܘܫܼܡܥܬܘܢ ܡܢ ܝܘܡܐ ܩܕܡܝܐܼ ܘܥܕܡܐ ܠܝܘܡܢܐܼ. ܘܡܬܕܡܪܝܬܘܢ ܒܗܝܢ܆ ܐܦ ܐܝܠܝܢ", "ܕܫܡܥܝܢ ܠܗܝܢ. ܠܐ ܗ̈ܘܼܝ ܪܘܪ̈ܒܢ ܡܢܝ. ܐܠܐ ܥܠܝܟܘܢ ܚܝ̈ܠܬܢܝܢ܇ ܡܛܠ ܕܒܣܪܐ ܚܠܫܐ ܠܒܝܫܝܢ", "ܐܢܬܘܢ. ܠܝ ܓܝܪ ܙܥܘܪ̈ܝܢ ܐܢ̈ܝܢ ܣܓܝ. ܚܕܐ ܓܝܪ ܡܢ ܪ̈ܘܪܒܬܐ ܕܐܝܬ ܠܝ ܠܘܬ ܐܒܐ ܕܫܠܚܢܝܼ ܠܐ", "ܡܫܟܚܝܢ ܐܢܬܘܢ ܕܬܚܙܘܢ ܐܘ ܬܫܡܥܘܢ ܐ̈ܢܝܢܼ ܡܛܠ ܚܠܫܘܬܟܘܢܼ. ܐܠܐ ܐܝܟܢܐ ܕܫܘܝܬܘܢ ܕܬܚܙܘܢ", "ܘܬܫܡܥܘܢ ܗܠܝܢ ܒܗܢܐ ܙܒܢܐ: ܘܗܐ ܡܬܕܡܪܝܢ ܐܢܬܘܢ ܐܝܟ ܪ̈ܘܪܒܢ ܐܢܗܝܢ ܒܥܝ̈ܢܝܟܘܢ: ܬܘܒ ܬܫܬܘܘܢ", "ܒܚܘܒܝ ܕܠܘܬܟܘܢ ܕܠܥܠܡ܇ ܕܬܚܙܘܢ ܘܬܫܡܥܘܢ ܗܠܝܢ ܪܘܪ̈ܒܬܐ ܕܠܐ ܡܫ̈ܟܚܢܐ ܡܬܡ̈ܠܠܢ ܗܫܐܿ. ܘܠܐ", "ܡܘܦܝܢ ܠܗܝܢ ܢܡܠܠܘ ܐܦܠܐ ܥܝܪ̈ܐ ܘܡ̈ܠܐܟܐ: ܡܛܠ ܕܐܦ ܥܠܝܗܘܢ ܪܘܪ̈ܒܢ ܐܢ̈ܝܢ ܛܒ.. ܡܟܝܠ ܩܘܡ", "ܙܠ ܒܫܠܡܐ ܠܐܬܪܟܘܢ ܡܩܒܠ ܢܘܗܪܐ. ܡܛܠ ܕܫܘܝܼܬܘܢ ܕܬܩܒܠܘܢ ܢܘܗܪܐ ܡܫܠܡܢܐ ܕܪܒܘܬܐ ܥܠܝܬܐ.", "ܘܬܐܬܘܢ ܘܬܣܓܕܘܢ ܠܗ ܒܩܘܪ̈ܒܢܝܟܘܢ ܒܚܕܘܬܐ. ܘܗܐ ܫܿܠܡܼܬܘܢ ܟܠ ܡܕܡ", "ܕܐܬܦܿܩܕܬܘܢ ܡܢ ܐܒܗ̈ܝܟܘܢܼ. ܘܐܦ ܫܘܼܝܬܘܢ ܕܬܕܥܘܢ ܘܬܐܠܦܘܢ ܐܪ̈ܙܐ ܟ̈ܣܝܐ ܩ̈ܕܡܝܐ ܕܡܢ ܕܪ̈ܐ", "ܩܕ̈ܡܝܐ ܟܬܝܒܝܢ ܠܟܘܢ܇ ܗܫܐ ܗܐ ܚܙܝܬܘܢ ܫܘܠܡܐ ܕܐܪ̈ܙܝܟܘܢ܇ ܘܟܠܡܕܡ ܕܐܬܦܿܩܼܕܬܘܢ ܫܿܠܡܼܬܘܢܿ", "ܠܚܘܒܝ ܘܠܣܗܕܘܬܝ.. ܘܬܘܒ ܫܘܝܬܘܢ ܕܬܗܘܘܢ ܠܝ ܣܗ̈ܕܐ ܒܡܕܢܚܐܥܡ ܬܠܡܗܝܕܝ܆ ܕܓܒܼܝܢ ܠܝ ܩܕܡ", "ܕܢܗܘܐ ܥܠܡܐ. ܘܡܐ ܕܫܿܠܡܬ ܨܒܝܢܗ ܕܐܒܝܼ ܥܠ ܟܠ ܕܦܩܕܢܝ܆ ܘܣܿܠܩܬ ܠܘܬܗ ܒܬܫܒܘܚܬܐ: ܐܫܕܪ ܠܟܘܢ", "ܡܢ ܓܒ̈ܝ ܕܓܒܼܝܢ ܠܝ ܠܐܬܪܟܘܢ܇ ܘܢܡܠܠܘܢ ܘܢܣܗܕܘܢ ܥܡܟܘܢ ܫܪܪܐܿ ܕܢܗܘܐ ܚܿܬܡܟܘܢ ܒܚܕܐ", "ܫܠܡܘܬܐ.. ܩܘܡ ܗܟܝܠܼ ܙܠ ܒܫܠܡܐܼ. ܟܕ ܐܢܐ ܬܘܒ ܐܝܬܝ ܥܡܟܘܢܼ ܒܟܠ ܚ̈ܙܘܢܝܢ ܘܐ̈ܬܘܢ: ܐܝܟܢܐ", "ܕܐܝܬܝ ܥܡܟܘܢ ܡܢ ܝܘܡܐ ܩܕܡܝܐ. ܐܝܟܢܐ ܓܝܪ ܕܐܝܬܝ ܒܚܙܬܐ ܘܒܟܠ ܕ̈ܡܘܢ ܗܪܟܐ܇ ܘܗܐ ܡܬܕܡܪܝܢ", "ܐܢܬܘܢ ܒܟܠ ܚ̈ܙܘܢܝܢ ܘܕ̈ܡܘܢ ܕܚܙܿܝܢ ܐܢܬܘܢ ܠܝ܆ ܐܦ ܠܘܬ ܐܒܐ ܕܪܒܘܬܐ ܕܨܒܝܢܗ ܐܝܬܝ ܡܢ ܥܠܡܼ.", "ܘܠܐ ܡܬܓܠܙܢܐ ܡܢܟܘܢ ܠܥܠܡܼ݂ ܐܦܠܐ ܡܢ ܠܘܬ ܐܒܐ. ܡܛܠ ܕܙܠܝܩܐ ܐܢܐ ܕܢܘܗܪܗ܇ ܘܐܫܬܿܕܪܬ ܟܘܢ", "ܕܐܢܗܪܟܘܢ. ܘܗܐ ܡܬܕܡܪܝܢ ܐܢܬܘܢ ܐܝܟ ܐܢ̈ܫܐ ܚܗܠܫܐ܇ ܚܕ ܟܡܐ ܟܕ ܐܬܿܝܬ ܠܘܬܟܘܢ ܒܪܒܘܬܗ ܕܐܒܝ.", "ܡܛܠ ܕܠܐ ܡܫܟܚܝܢ ܗܘܝܬܘܢ ܩܝܡܝܢ ܩܕܡܝ܆ ܐܦܠܐ ܡ̈ܠܐܟܐ ܘܚܝ̈ܠܘܬܐ ܕܠܥܠ ܡܢܟܘܢ ܐܢܘܢ܇ ܟܕ ܢܿܚܬ", "ܐܢܐ ܥܠܝܗܘܢܼ ܘܚܙܘ ܚܙܘܐ ܕܬܕܡܘܪ̈ܬܐܼ ܒܕܚܠܬܐ ܘܒܙܘܥܐ ܩܡܘ.. ܐܦ ܠܗܘܢ ܐܝܟ ܕܘܿܠܐ ܗܘܐ ܠܗܘܢ", "ܐܬܚܿܙܝܬ. ܘܠܟܘܢ ܐܝܟ ܕܡܫܟܚܝܢ ܐܢܬܘܢ ܕܬܚܙܘܢ ܐܬܚܿܙܝܬ. ܨܘܪܬܐ ܓܝܪ ܘܕܡܘܬܐ ܒܥܠܡܐ ܗܢܐ ܠܐܒܐ", "ܕܪܒܘܬܑܼ ܠܝܬ ܠܗ܇ ܐܠܐ ܐܢ ܕܕܢܼܚܐ ܐܢܐ ܕܡܢܗ܇ ܕܐܝܬܝ ܨܒܝܢܗ ܘܚܝܠܗ ܘܚܟܡܬܗܼ ܕܐܝܬܝ ܐܢܐ ܒܐܒܝ ܘܐܒܝ ܒܝ. ܘܐܢܐ ܐܝܟ ܕܙܕܩ ܠܐܠܗܐ ܕܢܬܚܙܐ ܘܢܕܥܝܘܗܝ ܥܠܡܐܼ. ܘܐܝܟ", "ܕܡܫܟܚܝܢ ܬܘܒ ܒܢ̈ܝܐ ܕܚܟܡܬܐ ܕܢܩܒܠܘܢ ܘܢܫܡܥܘܢ ܒܚܘܒܐ ܪܒܘܬܗ ܕܐܒܐ ܕܫܠܚܢܝ. ܘܗܫܐ ܐܬܚܿܙܝܬ", "ܠܟܘܢ ܒܕܡܘܬܐ ܕܐܢܫܘܬܐܼ. ܕܐܫܿܠܡ ܟܠ ܕܟܬܝܒ ܥܠܝ܇ ܡܛܘܠ ܥܠܬܐ ܘܣܟܠܘܬܐ ܕܚܛܗܐ ܕܐܕܡ ܐܒܘܟܘܢ", "ܩܕܡܝܐ ܕܗܼܘܐ ܡܚܬܟܘܢ ܠܫܝܘܠܼ. ܘܐܫܬܠܛ ܥܠܝܟܘܢ ܡܘܬܐܼ ܘܐܡܠܟܬܿ ܛܘܥܝܝ ܒܙܝܦܐ ܥܠ ܕܪ̈ܝܟܘܢ.", "ܘܣܒܼܪܬܿ ܒܡܪܚܘܬܗܿ ܕܗܘܼܬ ܠܗܿ ܡܪܐ ܥܠܝܟܘܢ܇ ܘܗܘܝܼܬܘܢ ܠܗܿ ܩܢܝܢܐ ܠܥܠܡ.. ܘܐܘܿܕܬܟܘܢ ܐܢܐ", "ܬܘܒ ܚܐܪܘܬܟܘܢ ܐܦ ܐܒܗ̈ܝܟܘܢ܆ ܘܛܘܗܡܟܘܢ ܗܿܘ ܩܕܡܝܐ. ܕܡܢ ܛܘܗܡܐ ܐܢܬܘܢ ܕܢܘܗܪܐܼ. ܘܠܐ ܗܘܐ", "ܣܪܝܩܐܝܬ ܐܬܒܪܝܬܘܢ ܒܥܠܡܐܿ ܘܫܡܝܐ ܘܐܪܥܐ ܘܟܠܗܘܢ ܥܠܡ̈ܐ ܡܛܠܬܟܘܢ ܗܘܼܘ.. ܘܐܦ ܐܒܐ ܕܪܒܘܬܐܼ", "ܡܛܠܗܢܐ ܚܘܒܐ ܫܕܪܢܝܼ ܘܠܒܿܫܬ ܕܡܘܬܟܘܢ: ܕܒܗܿ ܐܒܛܠ ܘܐܓܡܪ ܠܟܠܗܘܢ ܡܥܝ̈ܩܢܝܟܘܢ ܘܫܒܝ̈ܝܟܘܢ܇", "ܘܐܩܪܒܟܘܢ ܐܢܐ ܠܐܒܐ ܩܕܡܘܗܝܿ ܩܘܪܒܢܐ ܕܟܝܐ ܘܓܡܝܪܐ. ܟܕ ܠܝܬ ܒܟܘܢ ܚܕܐ ܡܢ ܟܘ̈ܬܡܬܗܿ", "ܕܛܘܥܝܝ. ܘܐܚܪܪܟܘܢ ܒܚܘܒܐ ܘܒܫܪܪܐܼ ܒܡܝ̈ܐ ܕ̈ܟܝܐܼ. ܘܡܘܠܕܐ ܕܪܘܚܐ ܩܕܝܫܬܐ. ܘܬܗܘܘܢ ܠܝ", "ܒܚܘܒܐ ܐܚ̈ܐ ܘܡܗ̈ܝܡܢܐܼ ܐܝܟ ܝ̈ܠܘܕܐ ܕܠܝܬ ܒܗܘܢ ܚܕܐ ܡܢ ܟܘ̈ܬܡܬܗܿ ܕܒܝܫܬܐܼ ܡܢ ܗܫܐ ܘܠܥܠܡ..", "ܡܟܝܠ ܚܕܘܬܐ ܘܬܫܒܘܚܬܐ ܘܬܘܕܝܬܐܼ. ܒܡܪ̈ܘܡܐ ܥ̈ܠܝܐ ܢܣܡ ܡܢܟܘܢ ܒܐܝܕܐ ܕܝܠܝܼ ܕܐܝܬܝ ܨܒܝܢܗ.", "ܘܚܕܘܬܐ ܘܦܘܪܩܢܐ ܘܫܘܬܦܘܬܐ ܕܪܘܚܐ. ܘܚܝ̈ܐ ܕܠܥܠܡܼ ܒܐ̈ܝܕܝ ܢܬܝܗܒܘܢ ܠܟܘܢܼ ܕܟܠܡܕܡ ܒܫܠܡܘܬܐ", "ܕܠܐ ܦܠܓܘܬܐܼ. ܝܐܟ ܕܡܢ ܩܕܝܡ ܬܚܝܬ ܟܢ̈ܦܘܗܝ ܕܐܒܐ ܢܗܘܐ. ܟܕ ܡܩܕܫ ܘܡܪܚܡ ܥܠܝܟܘܢ ܚܝܠܗ", "ܘܚܡܬܗ ܝܢܗ ܙܟܝܐ ܕܠܥܠܡ ܥ̈ܠܡܝܢ.. ܘܐܫܬܡܥ ܬܘܒ ܩܠܐ ܡܢ ܪܘܡܐ ܘܡܢ ܟܠ ܦ̈ܢܝܢ܆ ܘܡܢ ܓܘ ܐܪܥܐܼ.", "ܕܥܢܘ ܘܐܼܡܪܘ ܐܡܝܢ. ܨܒܝܢܐ ܕܚ̈ܝܐ ܡܫܠܢܐ ܘܚܕܘܬܐܼ ܘܫܠܡܐ ܠܥ̈ܠܡܐ ܟܠܗܘܢ.܀", "ܘܟܕ ܩܒܠܢ ܡܢܗ ܦܘ̈ܩܕܢܐ ܕܚ̈ܝܐܼ ܢܦܩܢܢ ܡܢ ܩܕܡܘܗܝ ܒܚܕܘܬܐ ܪܒܬܐ ܘܕܝܨܐ ܣܓܝܐܐ ܘܒܬܫܒܘܚܬܐܼ.", "ܟܕ ܡܠܝܢ ܠܒ̈ܘܬܢ ܣܒܪܐ ܪܒܐ ܠܡܐܬܐ ܠܐܪܥܬܢ.. ܘܢܦܩܘ ܥܡܢ ܝܘܣܦ ܘܡܪܝܡ ܐܢ̈ܫܐ ܡܝܩܪ̈ܐ", "ܘܛܘ̈ܒܢܐ܇ ܕܫܘܘ ܘܐܬܗܝܡܢܘ ܕܢܬܩܪܘܢ ܘܢܗܘܘܢ ܒܫܡܐ ܐܒ̈ܗܐ ܘܡܪ̈ܒܝܢܐ ܠܝܠܕܐ ܕܩܠܐ ܕܡܫܡܥܬܐ", "ܒܬܘܠܬܐܿ. ܘܡܪ̈ܒܝܢܐ ܠܨܒܝܢܐ ܓܡܝܪܐ ܕܪ̈ܚܡܐ ܡܫ̈ܠܡܢܐ. ܗܘܼܬ ܡܪܝܡ ܬܪܥܐ ܠܢܘܗܪܐ ܪܒܐ ܕܥܠ", "ܠܥܠܡܐ ܒܝܛܒܘܬܐܼ ܕܢܪܕܘܦ ܠܚܫܘܚܐ. ܘܗܘܬ ܐܪܘܚܐ ܕܚ̈ܝܐ [ܠܐܠܗܐ ܝܠܕ ܢܦܫܗܿ.] ܕܐܬܚܙܝ ܒܗܕ̈ܡܐ", "ܕܒܪܢܫܐ. ܘܢܗܘܐ ܠܗܿ ܫܡܐ ܘܕܘܟܪܢܐ ܘܛܘܒܐܼ ܠܕܪܕܪ̈ܝܢ. ܘܐܪܝܡܘ ܥܝ̈ܢܝܗܘܢܼ ܘܚܙܘܗܝ ܠܢܘܗܪܐ", "ܕܐܬܝܠܕ ܒܪ̈ܚܡܐ ܒܒܝܬܗܘܢ ܕܥܡܢ ܗܼܘ ܘܡܠܘܐ ܠܢ. ܘܐܡܪܘ ܠܢ: ܒܬܝܬܟܘܢ ܕܠܘܬܢ ܠܐ ܫܦܪܢܼ", "ܕܒܪܬܘܢܝܗܝ ܠܢܘܗܪܐ ܘܠܣܒܪܐ ܪܒܐ ܕܟܠ ܥܠܡܐܼ. ܘܐܙܠܬܘܢ ܥܡܗ ܘܓܠܙܬܘܢܢ ܡܢܗܿ. ܕܒܛܝܒܘܬܐ ܪܒܬܐ", "ܫܘܼܝܢ ܕܢܬܚܝܡܢ ܕܢܗܘܐ ܠܗ ܡܫ̈ܡܫܢܐ ܠܬܪܒܝܬܐ ܕܦܓܪܐ ܕܐܬܚܙܝ ܒܒܝܢ. ܘܗܫܐ ܗܐ ܥܡܟܘܢ ܗܼܘ", "ܚܙܝܢܝܗܝ ܕܐܙܠ. ܐܡܪܝܢܢ ܠܗܿ. ܐܢܬܬܐ ܒܪܝܟܬ ܒܢܫܗܿ ܛܘܒܢܝܬܐ ܡܪܝܡ. ܕܫܼܘܝܬ ܒܪ̈ܚܡܐ ܕܬܩܒܠܢ", "ܒܛܢܐ ܕܪܘܚܐ ܒܡܫܡܥܬܟܝ ܕܟܝܬܐ. ܘܬܠܕܝܢ ܝܠܕܐ ܕܚ̈ܝܐܼ. ܡܠܬܐ ܕܠܥܠܡ. ܕܐܬܗܝܡܢܬܝ ܘܫܘܼܝܬܝ", "ܕܬܬܩܪܝܢ ܠܗ ܐܡܐܼ. ܘܗܫܐ ܗܐ ܢܠܕܟܝ ܫܒܝܚܐܼ ܠܓܘ ܡܢܟܝ ܗܼܘ. ܘܗܐ ܒܒܝܬܐ ܡܩܘܐ ܠܟܝܼ. ܟܕ ܐܦ", "ܡܢ ܨܝܕܝܢ ܠܐ ܦܿܪܩ. ܐܝܟܢܐ ܕܐܼܡܪ ܠܢ ܗܼܘ. ܡܛܠ ܕܡܘܗܒܬܐ ܗܘ ܪܒܬܐ ܕܚ̈ܝܐܿ. ܕܒܝܠܕܟܝ", "ܐܬܝܗܼܒܬܿ ܠܟܠܗܘܢ ܥ̈ܠܡܐ. ܘܐܪܙܐ ܕܟܣܐ ܗܘܐ ܡܢ ܩܕܝܡ ܒܐܒܐ ܕܟܠܼ. ܒܝܠܕܟܝ", "ܐܬܓܠܝ ܠܢ. ܘܐܬܚܼܙܝܬܿ ܣܝܡܬܼ ܚ̈ܝܐ ܕܢܛܝܪܐ ܗܘܐ ܠܟܠܗܝܢ ܫܪ̈ܒܬܐ. ܠܐ ܗܘܐ ܕܝܠܟܝ ܗܝ", "ܒܠܚܘܕܝܗܿ ܡܘܗܒܬܐ [ܗܕܐ ܪܒܬܐ] ܘܢܘܗܪܐ ܕܚ̈ܝܐܼ. ܐܠܐ [ܕܥ̈ܠܡܐ] ܟܠܗܘܢ ܥܠܝ̈ܐ [ܘܬܚ̈ܬܝܐ.]", "ܘܐܪܝܡ ܥܝ̈ܢܝܟ ܘܚܙܝܼ. ܕܒܟܠܗܿ ܒܪܝܬܐ ܐܝܬܘܗܝ ܘܡܢܗܪ [ܠܟܠܗܿ.] ܘܡܠܝܐ ܡܢ ܐܪ̈ܙܘܗܝ ܫܒ̈ܝܚܐ.", "ܘܗܫܐ ܐܬܚܙܝ ܒܥܠܡܐ ܒܦܓܪ. ܐܦ ܨܘܪ̈ܬܗ ܥܡܗܼ ܒܟܠ ܐܬܪ ܡܬܚ̈ܙܝܢ. ܡܛܠ ܕܠܚ̈ܝܐܼ ܘܠܦܘܪܩܢܐ", "ܕܟܠܢܫ ܐܫܬܕܪ ܡܢ ܪܒܘܬܗ.. ܘܟܕ ܗܦܼܟ ܠܗܘܢ ܝܘܣܦ ܘܡܪܝܡܼ ܟܕ ܪܘܿܙܝܢ ܥܠ ܗܠܝܢ ܟܠܗܝܢ܆ ܕܫܡܥܝܢ", "ܗܘܘ ܥܠ ܝܠܕܐ ܩܕܝܫܐܼ. ܘܐܙܠܘ ܠܒܝܬܗܘܢ. ܘܥܠܬܿ ܡܪܝܢ ܘܐܫܟܚܬܗ ܠܝܠܕܐ ܕܢܘܗܪܐ ܟܕ ܓܚܿܟ ܘܡܫܒܚ", "ܥܠ ܟܠܗܘܢ ܐܪ̈ܙܘܗܝ ܪ̈ܘܪܒܐ ܘܬܡ̈ܝܗܐ ܕܒܟܠܗ ܥܠܡܐ ܡܟܪܙܝܢ ܥܠܘܗܝܼ. ܡܢ ܙܒܢܐ ܩܕܡܝܐ. ܘܗܐ", "ܡܫܬܠܡܝܢ ܟܠܗܘܢ ܒܚܙܬܗ ܕܝܘܡܢܐܼ. ܘܡܫܒܚ ܘܡܘܕܐ ܠܐܒܘܗܝ ܕܫܠܚܗ ܠܦܘܪܩܢܐ ܕܥܠ̈ܡܘܗܝ. ܘܣܓܕܬܿ", "ܠܗ ܡܪܝܡ ܘܝܘܣܦܼ ܘܐܡܿܪܐ ܠܗܼ ܚܿܕܝܬ ܕܚܿܙܝܬ ܠܣܝܡܬ ܚܝ̈ܐܿ. ܘܠܢܘܗܪܝ ܘܝܠܕܐ ܩܕܝܫܐ ܕܡܫܡܥܬܐ", "ܕܐܕ̈ܢܝ܇ ܘܦܿܬܚ ܪ̈ܚܡܝ ܒܪܚܡܘܗܝ ܩܕܝܫܐ: ܡܪܐ ܕܒܬܘܠܘܬܝ ܩܕܝܫܬܐ. ܚܿܕܝܬ ܣܿܓܝ ܕܐܫܟܚܬܗܿ", "ܠܣܝܡܬܝ ܪܒܬܐ ܒܒܝܬܝ ܕܝܿܠܕܬ. ܘܠܢܘܗܕܝ ܪܒܐ ܕܠܥܠܡ ܐܝܬܘܗܝ. ܕܣܿܒܪܬ ܗܘܝܬ ܠܝ ܚܒܝܒܝܼ.", "ܕܫܩܠܘܟ ܡܕ̈ܢܚܝܐ ܒܚܘܒܟ ܪܒܐ ܕܠܘܬܗܘܢ܇ ܚܠܦ ܩܘܪ̈ܒܢܐ ܕܩܪܒܘ ܠܟ ܡܢ ܕܝܠܟ. ܥܠ ܕܚܿܕܝܬ ܨܘܪܬܟ", "ܩܕܝܫܬܐ ܥܡܗܘܢ ܟܕ ܐܿܙܠܐ.. ܘܥܢܐ ܗܼܘ ܒܩܠܐ ܒܣܝܡܐ ܘܡܟܝܟܐܼ ܘܐܡܼܪ ܠܗܿ ܠܡܪܝܡ: ܫܠܡ ܠܟܝܼ", "ܐܡܝ ܘܡܪܒܝܢܝܬܝ܆ ܕܫܘܼܝܬܝ ܕܬܗܘܝܢ ܒܪܝܟܬ ܒܢ̈ܫܐܿ. ܡܛܠ ܕܫܘܼܝܬܝ ܠܦܐܪܐ ܕܩܠܐ ܕܚܝܗܐܿ.", "ܕܩܒܼܠܬܝ ܘܒܛܢܬܝ ܒܚܘܒܐ ܒܡܕܥܟܝ ܘܒܗܝܡܢܘܬܐ ܕܠܐ ܦܠܓܘܬܐ: ܬܩܒܠܝܢ ܐܓܪܐ ܕܬܫܡܫܬܟܝܼ. ܘܢܗܘܐ", "ܠܟܝ ܛܘܒܐ ܘܕܘܟܪܢܐ ܒܟܠܗܘܢ ܕܪ̈ܐ. ܘܒܥܠܡܐ ܚܕܬܐܼ ܬܩܒܠܝܢ ܐܓܪܐ ܛܒܐ.", "ܘܡܛܠܘܬܟܝܼ ܢܗܘܐ ܣܒܪܐ ܘܚܝ̈ܐ ܠܚܘܐ ܘܠܝܠܕ̈ܝܗܿ. ܕܒܩܢܘܡܟܝ ܐܥܒܪܬܝܗܿ ܠܪܘܡܚܐ ܕܣܝܓܐ ܗܘܬ", "ܠܐܝܠܢܐ ܕܚܝ̈ܐ. ܘܗܘܐ ܒܩܢܘܡܟܝ ܫܝܢܐ ܘܫܠܡܐܼ ܠܟܠܗܘܢ ܥ̈ܠܡܐ. ܡܟܝܠܼ ܘܠܥܠܡ ܐܡܝܢ. ܐܢܐ ܓܝܪ", "ܕܐܬܚܿܙܝܬ ܒܒܝܬܟܘܢܼ. ܨܒܝܢܗ ܗܘ ܕܐܒܐ ܕܫܠܚܢܝ ܐܬܿܝܬ ܕܐܫܿܠܡ. ܘܟܠܢܫ ܕܫܿܡܥ ܠܝ ܘܡܗܝܡܢ ܢܚܐ.", "ܬܫܡܫܬܟܝ ܓܝܪ ܕܕܝܠܟܝ ܐܝܬܼ ܗܐ ܫܿܠܡܼܬܝ ܓܡܝܪܐܝܬܼ ܕܠܐ ܡܘܡܐܼ. ܕܬܩܒܠܝܢ ܒܗܿ ܦܘܪܥܢܐ ܛܒܐ.", "ܡܟܝܠܼ ܦܢܐ ܐܢܐ ܠܝ ܠܘܬ ܟܠܗܘܢ ܐܚ̈ܝ ܕܐܝܬ ܒܟܠܗ ܥܠܡܐ. ܕܟܠ ܡܕܡ ܕܦܩܕܢܝ ܐܒܐܼ ܐܫܠܡ", "ܠܡܗ̈ܝܡܢܝܼ ܓܡܝܪܐܝܬܿ. ܕܢܬܠܘܢ ܦܐܪ̈ܐ ܕܚܝ̈ܐ ܕܠܥܠܡ. ܘܐܬܠ ܠܗܘܢ ܐܦ ܐܢܐ ܟܠܗܘܢ ܡܘ̈ܠܟܢܘܗܝ", "ܕܐܒܝܼ. ܕܒܐܝܕ̈ܝ ܡܬܓܡܪܝܢ ܘܡܬܝܗܒܝܢ ܘܡܫܬܠܡܝܢ ܠܡ̈ܗܝܡܢܝܼ ܘܠܟܠ ܡܿܢ ܕܡܗܝܡܢ ܒܝ.܀ ܘܟܕ", "ܐܬܼܝܢ ܠܒܝܬ ܐܘܢܐ ܩܕܡܝܐܼ. ܬܘܒ ܢܝܫܐ ܕܢܘܗܪܐ ܩܕܡܝܢ ܐܬܚܙܝ ܠܢ. ܘܣܿܓܝ ܚܕܝܢ ܘܪܘܙܢ. ܘܒܪܟܢ", "ܘܣܓܕܢ ܠܗ ܥܠ ܐܪܥܐ ܩܕܡܘܗܝܼ. ܘܫܒܚܢ ܠܚܙܘܐ. ܘܥܢܝܢ ܒܩܠܢ ܐܟܚܕܐܼ. ܘܐܼܡܪܢ ܠܗ: ܕܣܓܕܝܢܢ", "ܘܡܘܕܝܢܢ ܠܒܣܝܡܘܬܟ ܠܢܘܗܪܟܼ. ܕܒܟܠܕܘܟܼ ܗܼܝ ܡܠܘܝܐ ܠܡܫܪܝܬܢ.. ܘܥܢܐ ܗܼܘ ܘܐܼܡܪ ܠܢ: ܐܢܐ", "ܒܟܠܕܘܟ ܐܝܬܝܼ. ܘܠܝܬ ܐܬܪܐ ܕܠܐ ܐܝܬܝ ܒܗ. ܐܢܐ ܐܦ ܐܝܟܐ ܕܫܒܩܬܘܢܢܝ ܐܝܬܝ. ܝܬܝܪ ܡܢ ܫܡܫܐ", "ܓܝܪ ܐܝܬܝ. ܘܠܝܬ ܕܘܟܐ ܒܥܠܡܐ ܕܓܠܝܙܐ ܡܢܗ ܟܕ ܚܕ ܗܼܘ. ܘܐܢ ܗܼܘ ܕܡܬܓܠܙ ܡܢ ܥܠܡܐܼ. ܝܬܒܝܢ", "ܟܠܗܘܢ ܥܡܘܪ̈ܘܗܝ ܒܚܫܘܟܐ. ܚܕ ܟܡܐ ܐܢܐ ܕܡܪܗ ܐܢܐ ܕܫܡܫܐ. ܘܢܘܗܪܝ ܘܡܠܝܬܝܼ ܡܝܬܪܐ ܗܝ ܡܢ", "ܕܫܡܫܐ.. ܘܥܢܼܝܢ ܘܐܡܪܢܢ ܩܕܡܘܗܝ: ܗܠܝܢ ܟܠܗܝܢ [ܢܘܗܪܢ ܘܡـ]ـܚܝܢܢ ܝܿܕܥܝܢܢ܆", "ܘܫܪ̈ܝܪܢ ܐܢ̈ܝܢ ܠܢ. ܘܡܗܝܡܢܢ ܕܗܠܝܢ ܟܠܗܝܢ ܬܕܡܪ̈ܬܐ [ܕܚܼܙܝܢ ܥܡ] ܟܠܗܘܢ ܡܗ̈ܝܡܢܝܟ ܠܪܒܘܬܟܼ", "ܙܥܘܪ̈ܝܢ ܐ̈ܢܝܢ. ܥܠܝܢ ܕܝܢ ܕܝܠܢ ܥܫ̈ܝܢܢ܆ ܘܠܐ ܡܘܦܐ ܦܘܡܐ ܕܢܐܡܪ ܐ̈ܢܝܢ܇ ܘܢܘܕܐ ܥܠ ܚܕܐ ܚܕܐ", "ܡܢܗܝܢ.. ܘܟܕ ܗܘܼܐ ܥܕܡܐ ܕܐܚܫܡܝܬܐܼ. ܐܦܩܢ ܕܢܬܒܣܡ ܡܢ ܙܘ̈ܕܐ ܕܢܦܼܩܘ ܥܡܢ ܡܢ ܐܬܪܢ܆ ܟܕ", "ܐܿܬܝܢ ܗܘܝܢ. ܗܝܕܝܢ ܘܬܘܒ ܝܬܝܪܐܝܬ [ܕܚܠܢ܇] ܟܕ ܡܫܒܚܝܢܢ ܥܠ ܪܒܘܬܗ ܕܥܡܢ܇ ܕܠܐ ܚܣܟܼ ܡܢ", "ܡܚܝܠܘܬܢ. ܘܟܕ ܐܚܫܡܢ ܒܒܘܬܢ ܡܢܗܿ ܡܢ ܣܝܒܪܬܐܼ. ܚܕܘܬܐ ܘܬܫܒܘܚܬܐܼ ܐܡܪ ܗܘܐ ܚܕ ܚܕ ܡܢܢ. ܐܝܟ", "ܡܥܝܢܐ ܕܓܝܣܐ ܡܝ̈ܐ ܣܓܝ̈ܐܐ. ܗܟܢܐ ܚܙܘ̈ܢܐ ܘܬܕܡܪ̈ܬܐ ܕܠܐ ܕܡܿܝܢ ܗܘܘ ܚܕ ܠܚܕ܆ ܐܡܿܪܝܢ ܗܘܝܢ.", "ܘܡܫܒܚܝܢ ܗܘܝܢ ܠܗ܆ ܠܗܕܝܢ ܘܠܡܕܒܪܢܢ ܘܠܢܘܗܪܐ ܕܡܫܪܝܬܢ܇ ܘܠܕ̈ܡܘܬܐ ܣܓܝ̈ܐܬܐ ܘܠܠ̈ܒܘܫܘܗܝ", "ܡܫ̈ܒܚܐܿ. ܘܠܨܘܪ̈ܬܗ ܦ̈ܐܝܬܐ ܘܠܝ̈ܘܩܢܘܗܝ ܡܫ̈ܠܡܢܐ ܕܠܘܬܢ. ܘܟܠܗܘܢ ܐܘ̈ܢܝܢ ܒܢܝ̈ܫܘܗܝ ܡܫ̈ܒܚܐ", "ܪܕܿܝܢ ܗܘܼܝܢ ܥܕܡܐ ܕܐܬܝܢ ܠܬܚ̈ܘܡܝܢ. ܘܢܼܦܩ ܫܪ̈ܒܬܢ ܟܠܗܘܢ ܘܒܢܝ̈ܢ܆ ܘܣܘܓܐܐ ܡܢ ܒ̈ܢܝ ܐܬܪܢ", "ܠܐܘܪܥܢ. ܘܟܕ ܫܡܥܘ ܕܐܬܼܝܢܢ܆ ܐܪܥܘܢ ܒܚܕܘܬܐ ܪܒܬܐ ܘܩܒܠܘܢ ܠܢ ܟܕ ܚܕܝܢ ܘܪܘܙܝܢ ܘܡܫܒܚܝܢ܆", "ܘܡܬܕܡܪܝܢ ܗܘܘ ܒܚܙܬܢ ܘܒܚܘܠܡܢܐ ܕܟܠܗܿ ܡܫܪܝܬܢ. ܘܟܕ ܥܠܼܢ ܨܝܕ̈ܝܗܘܢܼ. ܐܬܟܢܫܘ ܘܐܬܘ ܠܘܬܢ.", "ܘܫܿܪܝܢ ܗܘܝܢ ܠܡܐܡܪ ܠܗܘܢ ܘܠܡܫܬܥܝܘ ܠܗܘܢ ܥܠ ܡܣܩܬܢ ܐܝܟܢܐ ܗܼܘܬ. ܘܥܠ ܚܙ̈ܘܢܐ ܬܡ̈ܝܗܐ", "ܕܡܠܘܝܢ ܗܘܘ ܠܢ܆ ܘܥܠ ܡܥܠܬܢ ܕܠܐܘܪܫܠܡ. ܘܥܠ ܟܠ ܡܕܡ ܕܐܬܡܠܠܘ ܥܡܢ. ܘܥܠ ܡܙܠܬܢ ܕܠܒܝܬ ܠܚܡܼ.", "ܘܥܠ ܚܙܘ̈ܢܐ ܘܓܠܝ̈ܢܐ ܫܒܝ̈ܚܐ ܕܐܒܐ ܕܪܒܘܬܐ ܥܠܝܬܐܿ. ܕܐܬܚܙܝܘ ܠܢ ܒܡܥܪܬܐ:", "ܢܘܗܪܐ ܪܒܐ ܘܚ̈ܙܘܢܐ ܬܡ̈ܝܗܐܼ. ܒܗܕ̈ܡܐ ܕܒܪܢܫܐ ܡܟܝܟܐ. .ܥܠ ܢܘܗܪܗ ܕܟܘܟܒܐ ܕܐܙܿܠ ܗܘܐ", "ܩܕܡܝܢ܆ ܐܝܟ ܗܕܝܐ ܫܒܝܚܐ. ܘܟܕ ܥܠܼܢ ܬܘܒ ܘܚܼܙܝܢ ܩܕܡܝܢ ܫܘܒܚܐ ܕܠܐ ܡܬܡܠܠܼ. ܘܢܦܼܠܢ ܘܣܓܕܢ", "ܠܗ ܠܝܠܕܐ ܐܠܗܝܐ ܕܢܘܗܪܐ ܪܒܐܼ. ܟܕ ܩܝܡܝܢ ܬܪ̈ܝܢ ܡܠܐ̈ܟܝܢ܆ ܘܟܕ ܩܐܡ ܥܡܘܕܐܕܥܢܢܐܿ. ܐܝܟ", "ܟܠܗܘܢ ܚܙܘ̈ܢܐ ܕܚܼܙܝܢ ܡܢ ܩܕܝܡ ܒܛܘܪ ܢܨ̈ܚܢܐܼ ܒܡܥܪܬ ܓܙ̈ܐ ܕܐܪ̈ܙܐ ܟ̈ܣܐ ܕܐܝܬ ܒܐܬܪܢ܇ ܐܦ", "ܒܗܿܝ ܡܥܪܬܐܼ ܟܠܗܘܢ ܒܫܪܪܐ ܐܫܬܠܿܡܘ. ܐܦ ܥܠ ܨܘܪ̈ܬܗ ܘܠܒ̈ܘܫܘܗܝ ܕܝܠܕܐ ܫܒܝܚܐ ܘܐܠܗܝܐܼ", "ܕܐܬܚܙܝ ܠܢ ܒܡܥܪܬܐ ܕܒܝܬ ܠܚܡܼ. ܘܐܼܡܪ ܠܢ ܘܐܠܦܢ܇ ܕܗܐ ܡܫܠܡܝܢ ܟܠܗܘܢ ܐܪ̈ܙܐ ܘܦ̈ܠܐܬܐ", "ܘܕ̈ܡܘܬܐ ܘܓܠܝ̈ܢܐ܇ ܘܟܠ ܕܐܬܡܠܠ ܥܠܝ ܒܢ̈ܒܝܐ ܘܒܟܠܗ ܥܠܡܐܿ. ܡܢ ܝܘܡܐ ܩܕܡܝܐ ܥܕܡܐ ܠܝܘܡܢܐ.", "ܡܟܝܠ ܨܒܝܢܗ ܕܫܠܚܢܝ ܢܬܓܡܪ ܒܝ܆ ܘܥܠ ܟܠ ܕܫܕܪܢܝ ܕܐܫܿܠܡ.. ܘܩܿܪܒܢ ܠܗ ܩܘܪ̈ܒܢܐ ܕܫܩܼܠܢ ܡܢ", "ܡܥܪܬ ܓܙ̈ܐܼ. ܕܣܝܼܡܝܢ ܗܘܘ ܠܐܒ̈ܗܝܢ ܡܢ ܕܝܠܗ. ܘܣܓܕܢ ܠܗ ܠܡܪܐ ܣܓܕܬܐ. ܘܦܬܚ ܦܘܡܗ ܓܐܝܐ", "ܘܫܒܝܚܐܼ. ܘܡܠܠ ܥܡܢ ܢܝܚܐܼ. ܐܝܟ ܕܐܫܟܚܢ ܘܐܘܦܝܢ ܕܢܫܡܥܝܘܗܝ܆ ܗܟܘܬ ܙܪܥ ܒܢ ܡܠܬܐ ܕܚܝ̈ܐ.", "ܘܐܡܼܪ ܠܢ ܘܓܠܼܐ ܠܢ ܥܠ ܐܬܪܐ ܕܚܝ̈ܐܼ. ܘܥܠ ܡܠܟܘܬܗ ܥܠܝܬܐ ܕܐܒܐ ܕܪܒܘܬܐܼ ܡܪܝܐ ܕܟܠ܆ ܕܫܠܚܗ", "ܠܐܣܝܘܬܐ ܕܥ̈ܠܡܐܼ ܕܢܐܣܐ ܟܪܝܗܘܬܗܘܢ܆ ܡܛܠ ܕܠܐ ܐܫܟܚ ܕܢܬܐܨܘܢ ܒܚܕ ܡܢ ܢ̈ܒܝܐ ܩܕܗܡܝܐ܇ ܐܠܐ", "ܒܝܕ ܨܒܝܢܗ ܕܒܪܐ ܕܪ̈ܚܡܐ ܡܫܠܡܢܐ. ܘܫܼܪܢ ܕܢܐܬܐ ܠܐܬܪܢ ܒܫܠܡܐ. ܘܟܕ ܐܬܼܝܢ ܠܐܘܢܐ ܩܕܡܝܐ܇ ܟܕ", "ܚܿܕܝܢܢ ܘܪܘܙܝܢܢ ܟܠܗܿ ܐܘܪܚܐܼ. ܬܘܒ ܐܫܟܚܢܝܗܝ ܠܗܕܝܢ ܘܠܢܘܗܪܢ ܥܡ ܟܠܗܝܢ ܨܘܪ̈ܬܗ ܕܚܙܝܢ", "ܩܕܡܝܢ. ܘܙܥܢ ܘܕܚܠܢ ܣܓܝ. ܟܕ ܣܓܕܝܢܢ ܘܡܫܒܚܝܢܢ ܠܪܒܘܬܗ ܕܡܠܘܝܐ ܠܡܫܪܝܬܢ.", "ܘܐܦ ܙܘܕ̈ܝܢ ܟܕ ܡܠܼܝܢ ܡܐ̈ܢܝܢ܆ ܘܡܫܬܦܥܝܢ ܡܢ ܒܘܪ̈ܟܬܗ ܘܝܬܝܪ̈ܝܢ ܐܦ ܡܢ ܙܘܕ̈ܐ ܕܫܩܠܢ ܗܘܝܢ", "ܥܡܢܼ ܟܕ ܡܠܝܢ܇ ܘܡܫܬܦܥܝܢ ܡܐ̈ܢܝܢ ܡܢܗܘܢ܇ ܡܛܠ ܚܝܠܐ ܕܒܘܪ̈ܟܬܗ ܕܫܼܪܝ ܥܠܝܢ. ܘܕܢܫܪܗܢ ܠܟܘܢܼ", "ܘܬܗܝܡܢܘܢ ܟܠ ܡܕܡ: ܚܙܘ̈ܢܐ ܘܬܕܡܪ̈ܬܐ ܕܚܼܙܝܢ. ܘܕܬܫܬܘܘܢ ܐܦ ܐܢܬܘܢ ܕܬܗܘܘܢ ܠܗ ܡܗ̈ܝܡܢܐ", "ܘܓܒ̈ܝܐ. ܘܢܫܼܪܐ ܚܝܠܗ ܪܒܐ ܘܓܠܝ̈ܢܘܗܝ [ܐܦ ܥܡܟܘܢ. ܡܛܠ ܕܐܦ] ܗܪܟܐ (ܠܘܬܢ) ܒܫܪܪܐ ܐܝܬܘܗܝܼ", "ܐܝܟ ܕܐܼܡܪ ܠܢܼ ܘܡܗܝܡܢܝܢܢ܆ ܕܠܐ ܦܪܝܩ ܠܗ ܢܘܗܪܗ ܡܢ ܡܫܬܪܝܢ. ܐܦ ܬܘܒ ܒܟܠܗ ܥܠܡܐ ܐܝܬܘܗܝ.", "ܢܘܗܪܐ ܗܘ ܓܝܪ: ܕܠܟܠ ܣܦܩ ܘܡܢܗܪ ܒܚܘܒܗ ܓܡܝܪܐ. ܣܒܘ ܕܠܐ ܦܠܓܘܬܐ ܒܠܒܐ ܫܠܡܐ ܘܒܗܝܡܢܘܬܐ", "ܫܪܝܪܬܐ ܟܠܼ ܡܿܢ ܕܨܒܼܐ. ܘܐܟܘܠܘ ܡܢ ܙܘܕ̈ܐ ܗܠܝܢ ܕܐܬܼܘ ܥܡܢ. ܘܫܘܘ ܘܐܬܚܠܛܘ ܐܦ ܐܢܬܘܢ", "ܒܒܘܪܟܬܗ ܕܡܠܘܝܐ ܠܢ ܘܥܡܢ ܗܝ ܠܥܠܡ.. ܘܫܩܠܘ ܐ̈ܢܫܐ ܡܢܗܘܢ ܟܕ ܚܕܝܢ ܒܚܘܒܐܼ ܡܢ ܗܿܢܘܢ", "ܙܘ̈ܕܐܼ. ܘܐܟܠܘ. ܘܫܿܪܝܘ ܚܿܕܝܢ ܘܕܝܨܝܢ ܟܕ ܡܫܒܚܝܢ ܘܐܿܡܪܝܢ ܗܘܘ ܚܕ ܠܚܕ ܡܢܗܘܢܼ. ܟܠܡܕܡ", "ܕܡܬܚܙܐ ܗܘܐ ܠܗܘܢ. ܐܝܬ ܗܘܐ ܡܢܗܘܢ ܕܐܿܡܪܼ ܕܚܿܙܝܬ ܒܗܿ ܒܫܥܬܐ ܕܐܟܿܠܬ ܡܢ ܙܘܕ̈ܐ ܗܠܝܢ܆", "ܢܘܗܪܐ ܪܒܐ ܕܠܝܬ ܠܗ ܕܡܘܬܐ ܒܥܠܡܐ.. ܘܐܝܬ ܕܐܿܡܪܼ ܕܚܿܙܝܬ ܐܠܗܐ ܝܿܠܕ ܢܦܫܗ ܒܥܠܡܐ ܐܝܟ", "ܕܨܼܒܐ.. ܘܐܝܬ ܕܐܿܡܪ: ܕܚܿܙܝܬ ܟܘܟܒܐ ܕܢܘܗܪܐ ܕܒܢܘܗܪܗ ܐܚܫܟܗ ܠܫܡܫܐ.. ܘܐܝܬ ܕܐܿܡܪܼ ܕܚܿܙܝܬ", "ܒܪܢܫܐܼ ܕܡܟܐܪ ܚܙܘܗ ܡܢ ܕܓܒܪܐ. ܘܡܿܚܐ ܘܡܕܟܐ ܠܥܠܡܐ ܒܕܡܗ ܘܒܚܙܘܗ ܡܟܝܟܐ.. ܘܐܝܬ ܕܐܡܪܼ", "ܕܚܿܙܝܬ ܐܝܟ ܐܡܪܐ ܕܬܠܐ ܥܠ ܩܝܣܐ ܕܚܝ̈ܐܼ. ܘܒܗ ܗܿܘܐ ܦܘܪܩܢܐ ܘܒܕܡܗ ܠܟܠܗܝܢ ܒܪ̈ܝܬܐ ܕܥܠܡܐ..", "ܘܐܝܬ ܕܐܿܡܪܼ ܕܚܿܙܝܬ ܥܡܘܕܐܕܢܘܗܪܐ ܕܥܿܡܪ ܒܓܘ ܪ̈ܚܡܝܗܿ ܕܐܪܥܐܼ. ܘܩܝܡܝܢ", "ܡܝ̈ܬܐ ܠܐܘܪܥܗܼ. ܘܣܿܓܕܝܢ ܘܡܫܒܚܝܢ ܠܗ ܒܚܕܘܬܐ ܪܒܬܐ.. ܘܐܚܪ̈ܢܝܬܐ ܣܓܝ̈ܐܬܐ ܕܣ̈ܓܝܐܢ ܡܢ", "ܗܠܝܢ ܐܿܡܪܝܢ ܗܘܘ ܚܕ ܠܚܕܼ. ܗܿܢܘܢ ܕܐܟܠܘ ܗܘܘ ܡܢ ܙܘ̈ܕܐ ܗܿܢܘܢ. ܘܡܒܥ ܗܘܐ ܪܥܝܢܗܘܢ", "ܬܫܒܘܚܬܐ ܣܓܝܐܬܐ ܝܘܡ ܡܢ ܝܘܡܢ.. ܘܗܘܼܬ ܚܕܘܬܐ ܣܓܝܐܬܐ ܒܟܠܗ ܐܬܪܐ ܕܡܕܢܚܐܿ. ܘܗܼܘܘ ܡܬܟܢܫܝܢ", "ܐܟܚܕܐ ܒܚܘܒܐ ܕܡܪܢ ܪ̈ܘܪܒܢܐ ܘܡ̈ܣܟܢܐܼ ܘܢ̈ܫܐ ܘܛ̈ܠܝܐ ܡܢ ܟܠܗ ܐܬܕܐܼ. ܠܘܬܗܘܢ ܕܪ̈ܘܪܒܢܐ", "ܕܐܬܩܪܝܘ ܡ̈ܓܘܫܐ. ܘܐܬܿܝܢ ܗܘܘ ܘܫܡܥܝܢ ܡܢܗܘܢ ܝܘܠܦܢܐ [ܚܕܬܐ ܘܫܒܝܚܐ܇ ܘܐܪ̈ܙܐ ܘܓܠܝ̈ܢܐܼ]", "ܘܟܠ ܕܐܬܡܠܠ ܥܡܗܘܢ ܡܢ ܝܘܡܐ [ܩܕܡܝܐ ܗܿܘ ܕܢܩܦܘ ܡܢ ܐܬܪܗܘܢ ܥܕܡܐ ܕܐܬܘ] ܒܚܕܘܬܐ. ܘܝܘܡ ܡܢ", "ܝܘܡ ܬܘܒܼ [ܓܠܝ̈ܢܐ ܘܚܙܘ̈ܢܐ ܡܬܬܘܣܦܝܢ ܗܘܘ] ܠܗܘܢ. ܘܟܠ ܕ̈ܡܘܢ ܚܝ̈ܠܬܢܝܢ. ܘܣܓܝܬܿ [ܗܡܢܘܬܐ", "ܒܚܘܒܐ ܕܣܗܕܘܬܐ ܕܡܪܢ] ܝܫܘܥ ܡܫܝܚܐܼ. ܒܚ̈ܝܠܐ ܕܥܿܒܕ [ܗܘܐ ܒܐܝܕ̈ܝܗܘܢ. ܗܿܘ ܝܠܕܐ ܕܢܘܗܪܐ", "ܕܐܬܚܙܝ] ܠܗܘܢ. ܥܕܡܐ ܕܫܿܠܼܡ ܨܒܝܢܐ ܕܫـ[ـܠܘܚܗ ܒܟܠܡܕܡܿ. ܘܐܣܬܠܩ] ܒܬܫܒܘܚܬܐ ܠܡܪܘܡܐ ܗܿܘ", "ܩܕܡܝܐ ܕܡܥܡܪܗ. ܘܣܓܝܬܿ ܕܫـ[ـܡܥܝܢ ܗܘܘ.. ܟܕ ܢܚܼܬ ܬܘܒ] ܝܗܘܕܐ ܬܘܡܐ ܠܬܡܢ: ܒܝܕ ܨܒܝܢܐ", "ܕܡܪܢ [ ܡܐ ܕܫܕܪܗܼ. ܬܘܒ ܝܬܪܐܝܬ ܣܓܝܬ ܗܝܡܢܘܬܐ] ܒܝܐܝܠܢ ܕܫܡܥܝܢ ܗܘܘܿ. [ܒܝܕ ܚܝ̈ܠܐ ܣܓܝ̈ܐܐ", "ܘܐܬܘ̈ܬܐ ܕܥܿܒܕ ܗܘܐ ܬܡܢ] ܝܗܘܕܐ ܬܘܡܐ ܫܠܝܚܗ ܕܡܪܢ. ܘܟܕ [ܫܡܥܼܘ ܗܘܘ ܪܘܪ̈ܒܢܐ ܕܐܙܠ ܝܗܘܕܐ] ܠܬܡܢ: ܐܝܟ ܕܐܡܼܪ ܠܗܘܢ [ܢܘܗܪܐ ܕܐܬܚܙܝ ܠܗܘܢܼ. ܐܬܟܢܫܘ ܐܙܠܘ ܠܘܬܗ]", "ܕܢܬܚܠܛܘܢ [ܥܡܗ ܒܨܠܘܬܐ ܘܒܗܝܡܢܘܬܐ. ܘܫܐܠܘ ܒܫܠܡܗܼ] ܕܝܗܘܕܐ ܒܚܘܒܐ ܫܠܡܐܿ. [ܟܕ ܚܿܕܝܢ", "ܒܡܪܢ. ܘܚܼܕܝ ܒܗܘܢ ܐܦ ܝܗܘܕܐ] ܣܼܓܝ. [ܘܟܕ ܚܿܕܝܢ ܒܡܪܢ. ܘܚܼܕܝ ܒܗܘܢ ܐܦ ܝܗܘܕܐ] ܣܼܓܝ.", "[ܘܟܕ ܗܘܼܘ ܠܘܬܗ ܝܘ̈ܡܬܐܼ. ܐܫܬܥܿܝܘܢ ܠܗ ܠܝܗܘܕܐܼ. ܐܝܟܢܐ ܫܘܼܘ ܕܢܩܒܠܘܢ] ܡܢ ܝܘܡܐ [ܩܕܡܝܐ", "ܡܘܗܒܬܐ ܗܕܐ ܕܢܘܗܪܐ ܕܥܠܡܐ. ܘܥܠ ܡܣܩܬܗܘܢ ܕܠܘܬܗ ܕܠܒܝܬ ܠܚܡܼ. ܘܟܠܡܕܡ ܕܐܬܡܥܥ ܥܡܗܘܢ. ܘܥܠ", "ܠܝ̈ܢܐ ܘܚܙܘ̈ܢܐ ܕܚܙܘ ܬܡܢ ܒܡܥܪܬܐܼ. ܘܥܠ ܡܚܬܬܗܘܢ ܕܐܝܟܢܐ] ܡܠܘܐ ܗܘܐ [ܠܗܘܢܼ. ܒܢܘܗܪܗ", "ܠܟܠܗܿ ܡܫܪܝܬܗܘܢ ܒܚܙܘ̈ܢܐ ܘܒܓܠ̈ܝܢܐ ܣܓܝ̈ܐܐ. ܘܟܕ] ܝܕܥ ܝܗܘܕܐ [ܫܠܝܚܐܼ. ܕܡܘܗܒܬܐ ܗܝ ܕܡܪܢ", "ܐܫܬܦܥܬܿ ܥܠܝܗܘܢܼ] ܐܫܬܥܝ ܐܦ ܗܼܘ ܠܗܘܢ ܥܠ ܡܚܝܢܢ: ܟܕ ܟܢܼܝܫܝܢ ܟܠܗܘܢ ܐܚ̈ܐ ܐܟܚܕܐܿ. ܘܥܠ", "ܚܝ̈ܠܐ ܘܐܣ̈ܘܬܐ ܘܓܒܪ̈ܘܬܐ ܕܥܒܼܕ ܠܥܝ̈ܢܝܗܘܢ ܕܝܠܗܘܢ ܕܫܠܝ̈ܚܘܗܝ܆ ܘܥܠ ܕܡܘ̈ܬܐ ܕܝܘ̈ܩܢܘܗܝ܇", "ܘܥܠ ܨܘܪ̈ܬܗ ܬܡ̈ܝܗܬܐ. ܕܠܐ ܡܘܦܝܢܢ ܕܢܫܬܥܐ ܥܠܝܗܝܢ܇ ܕܒܟܠܙܒܢ ܡܬܚـ[ـܙܐ] ܗܘܐ ܠܢ. ܐܝܟܢܐ", "ܕܬܡܝܗܝܢ ܗܘܿܝܢ ܠܢ ܒܗ ܘܩܝܡܝܢ ܗܘܿܝܢ ܠܢ ܒܫܘܦܥܐܼ. ܘܒܦܘܠܓ ܪܥܝܢܐ. ܕܠܐ ܡܡܬܘܡ ܡܢ ܝܘ̈ܡܝ", "ܥܠܡܐܼ. ܐܬܚܙܝ ܠܐܢܫ ܗܟܢܐ. ܘܟܕ ܫܡܥܘ ܟܠܗܘܢ ܐ̈ܚܐܼ. ܟܕ ܐܫܬܥܝ ܠܗܘܢ ܝܗܘܕܐܼ. ܫܒܚܘ ܟܠܗܘܢ", "ܒܕ ܩܠܐ ܠܡܪܐ ܪܒܘܬܐ ܥܠܝܬܐ. ܒܝܕ ܒܪܗ ܨܒܝܢܐܿ ܕܚܝ̈ܐ ܡܫܗܠܡܢܐ. ܘܒܥܘ ܡܢ ܝܗܘܕܐ ܫܠܝܚܗ", "ܕܡܪܢܼ. ܕܢܫܬܘܦ ܐܢܘܢ ܥܡܗ ܒܚܬܡܗ ܕܡܪܢ. ܘܐܼܡܪ ܝܗܘܕܐ. ܐܚ̈ܝܼ ܐܦ ܐܢܐ ܚܿܕܐ ܐܢܐ. ܡܛܠ", "ܕܥܠܝܗܿ ܗܘ ܕܗܕܐ ܡܘܗܒܬܐ ܐܫܬܕܪܬ ܒܚ̈ܝܐ. ܕܠܟܠܢܫ ܕܡܗܝܡܢ ܒܚܝ̈ܐ܆ ܘܒܚܘܒܐ ܡܩܒܠ ܚܬܡܐ ܕܡܪܝ", "ܝܫܘܥ ܡܫܝܚܐ ܒܫܪܪܐܼ. ܠܐ ܡܫܬܠܛ ܒܗ ܒܥܠܕܒܒܐ.. ܒܠܠܝܐ ܕܝܢ ܢܓܗ ܚܕܒܫܒܐܼ. ܕܒܪ", "ܐܢܘܢ ܝܗܘܕܐ ܐܦ ܠܐ̈ܚܐ ܐܝܠܝܢ ܕܒܥܘ ܡܢܗܼ ܟܕ ܚܿܕܝܢ ܕܢܩܒܠܘܢ ܐܦ ܗܢܘܢ ܚܬܡܐ ܕܡܪܢ. ܘܢܦܼܩ ܠܗ", "ܠܘܬ ܡܥܝܢܐ ܕܡܝ̈ܐ. ܘܫܩܠ ܡܫܚܐ ܘܫܒܚ ܥܠܘܗܝܼ ܘܐܡܪ܇ ܡܫܒܚܝܢܢ ܠܟ ܐܪܙܐ ܕܚܝܗܐܿ. ܕܒܡܫܚܐ", "ܐܬܝܗܒ ܠܢ ܒܛܝܒܘܬܐ ܢܿܡܫܝܚܘܬܐ. ܠܟ ܫܒܘܚܐܼ ܐܪܙܐ ܟܣܝܐ ܕܒܡܫܚܐ [ܐܬܝܗܒ ܠܢ ܠܚܝ̈ܐ ܒܛܝܒܘܬܐ", "ܠܡܫܝܚܘܬܐ. ܠܟ ܫܘܒܚܐܼ] ܐܪܙܐ ܟܣܝܐ ܕܒܡܫܚܐ ܐܬܝܗܒ ܠܢ ܠܚܝ̈ܐ ܘܠܚـ[ـܘܣܝܐܼ. ܘܒܗ ܡܢܗܪ] ܠܢ", "ܘܡܥܪܩ ܡܢܢ ܠܚܫܘܟܐ ܘܠܛܘܥܝܝ܇ ܘܒܐܪܙܗ ܬܘ ܒܙܟܝܢ ܐܬ̈ܠܝܛܐ ܕܐܓܘܢܐ ܠܒܥܠ̈ܕܒܒܝܗܘܢ. ܠܟ ܫܘܒܚܐ", "ܪܐܙܐ ܕܡܫܚܐܼ ܕܫܘܼܝܬ ܕܫܘܬܦܘܬܐ ܥܠ ܡܫܝܚܐ ܬܗܘܐ ܠܟ܇ ܘܒܗ ܡܬܟܠܠܝܢ [ܙܟܗܝܐ ܒܐܓܘܢܐ:] ܘܥܡ", "ܪܚܐ ܡܬܐܡܬܿ. ܘܛܐܣ ܐܦ ܗܼܘ ܥܠ ܡܝ̈ܐ ܐܝܟ ܒܪܬ ܙܘܓܗ ܪܘܚܐ ܕܩܘܕܫܐܿ ܡܙܿܓܼܬ ܢܦܫܐ ܥܡ ܡܕܥܐܼ", "ܘܡܚܕܬܬ ܦܓܪܐ ܒܡܘܠܕܐ ܕܚܝ̈ܐ. ܬܝ ܫܘܬܦܬܗ ܕܒܘܟܪܐ܇ ܬܝ ܡܚܕܬܬ ܒܢܝ̈ܢܫܐ [ܒܡܘܠܕܗܿ ܠܚܝ̈ܐ]", "ܕܠܥܠܡ܇ ܘܫܪܝ ܥܠ ܗܠܝܢ ܡܗ̈ܝܡܢܐ [ܕܚܒܝ̈ܒܘܗܝ ܕܡܪܢ ܝܫܘܥ ܡܫܝܚܐܼ.] ܘܕܟܝ ܐܢܘܢ ܘܩܕܫܝ ܐܢܘܢ", "ܡܢ ܟܠܗܝܢ ܟܘ̈ܬܡܬܐ ܕܦܓܪ̈ܝܗܘܢ. [ܘܢܿܗܘܘܢ ܠܟܝ ܢܘ̈ܣܐ] ܠܡܥܡܪܟܝܼ. ܘܢܝܚܐ [ܠܒܪܐ ܕܪ̈ܚܡܐ", "ܡܫܠܡܢܐܼ. ܘܬܩܕܫܝܢ ܐܢܘܢ ܒܡܘܠܕܐ] ܕܚܝ̈ܐ ܓܡܝܪܐܝܬ.. ܘܐܥܡܕ ܐܢܘܢ ܒܫܡ ܐܒܐ ܘܒܪܐ ܘܪܘܚܐ", "ܩܕܝܫܬܐ. ܘܟܕ ܣܠܩܘ [ܡܢ ܡܝ̈ܐ ܟܠܗܘܢ. ܐܬܚܙܝ ܠܗܘܢ ܛܠܝܐ ܚܕ ܕܢܘܗܪܐ ܥܠܝܐ:] ܕܢܚܼܬ ܡܢ ܫܡܝܐ", "ܘܐܼܡܪ ܠܗܘܢ. [ܫܠܡܐ ܥܡܟܘܢ ܒܢ̈ܝ ܐܪ̈ܙܝ ܟܠܗܘܢ. ܘܗܐ ܒܡܘܠܕܟܘܢ ܕܗܫܐ ܐܫܬܿܠܡܘ", "ܟܠܗܘܢ ܚܙ̈ܘܢܐ ܘܓܠܝ̈ܢܐ ܕܚܼܙܝܬܘܢ ܡܢ ܝܘܡܐ ܩܕܡܝܐ. ܘܕܚܠܘ ܘܢܦܠܘ ܥܠ ܐܪܥܐ. ܘܟܕ ܩܡܘ ܐܬܚܙܝ", "ܠܗܘ ܒܕܡܘܬܐ ܕܥܠܝܡܐ ܫܒܝܚܐ ܘܐܠܗܝܐ. ܘܟܕ ܫܩܠ ܠܚܡܐ ܫܠܡܐܼ. ܫܒܚ ܘܩܨܐܼ. ܘܝܗܼܒ ܠܘܩܕܡ", "ܠܝܗܘܕܐ ܫܠܝܚܐܼ. ܐܦ ܠܚܕ ܚܕ ܡܢܗܘܢܼ ܘܐܡܪ ܠܗܘܢ: ܕܗܐ ܫܘܠܡܐ ܘܚܬܡܐ ܕܡܘܠܕܟܘܢ ܕܚܝ̈ܐ. ܡܢ", "ܗܫܐ ܘܠܥܠܡܼ ܐܫܬܪܪܘ ܒܡܘ̈ܠܟܢܝ. ܘܟܕ ܐܬܓܠܙ ܠܗ ܡܢ ܚܙܬܗܘܢ. ܬܘܒ ܚܙܘܗܝܼ ܟܕ ܣܿܠܩ ܠܫܡܝܐ", "ܒܬܫܒܘܚܬܐ ܕܠܝܬ ܠܗܿ ܣܟܐ. ܘܐܡܼܪ ܝܗܘܕܐܼ. ܡܫܒܚܝܢܢ ܠܪܒܘܬܟ ܒܣܝܡܘܬܐܼ ܘܠܝܚܝܕܝܘܬܟ ܣܓܝܐܬ", "ܦܪ̈ܨܘܐ. ܘܠܝܘ̈ܩܢܝܟ ܫܒ̈ܝܚܐ ܕܚܘܝܬܢ. ܘܠܒ̈ܘܫܐ ܕܠܒܫܼܬ ܡܛܠܬܢ܇ ܕܚܢܢ ܪܒܘܬܟ ܢܠܒܫ ܚܝܠܬܢܝܬܐ.", "ܘܒܟܡܐ ܫܡ̈ܗܐ ܐܫܬܡܗܬܼ. ܟܕ ܒܚܕ ܡܢܗܘܢ ܠܐ ܐܝܬܝܟ. ܐܢܬ ܗܘ ܓܝܪ ܒܚܘܕܝܟ ܝܕܥܬ ܫܡܟ ܪܒܐ", "ܘܪܒܘܬܟܼ ܘܐܒܘܟ ܪܡܐܼ. ܘܐܢܫ ܐܚܪܝܢ ܠܐ.] ܘܗܠܝܢ ܟܠܗܘܢ [ܐܣܟܝ̈ܡܐ ܕܠܒܼܫܬ ܘܐܬܚܼܙܝܬ ܡܛܠܬܢܼ.", "ܕܢܕܥܟ. ܡܛܠ ܕܐܚܒܬܢ ܒܪ̈ܚܡܝܟ ܣܓܝ̈ܐܐ ܕܗܼܘܘ ܥܠܝܢ. ܘܟܠܡܕܡ ܕܐܝܬܝܘ ܥܠܝܟ ܨ̈ܠܘܒܐܼ ܣܝܒܼܪܬ]", "ܥܠ ܐܦ̈ܝܢ܆ ܟܕ ܡܥܠܝܢ ܐܢܬ ܡܢ ܟܠܗܘܢ ܚ̈ܫܐ. ܘܒܪ ܛܘܗܡܗ ܐܢܬ ܕܗܿ، ܕܠܐ ܚܐܫܼ. ܕܠܢ ܕܝܠܢ ܢܗܘܐ", "ܠܢ ܦܘܪܩܢܐ [ܒܛܝܒܘܼܬܟ. ܘܡܛܬܢ ܟܠ ܣܝܒܼܪܬ ܘܟܠ ܣܒܼܠܬ. ܐܢܬ ܗܘ ܓܝܪ ܦܪܩܠܛܢ ܘܗܕܝܢ ܘܢܘܗܪܢ", "ܘܡܚܝܢܢ. ܘܡܛܠ ܕܒܟ ܗܝܡܢܢܼ ܟܠ ܡܕܡ ܒܟ ܗܘ ܐܝܬ ܠܢ. ܘܡܫܠܡܢܐܝܬ ܝܗܼܒܬ ܠܢ ܒܬܘܟܠܢܐܕܚܘܒܟ", "ܕܠܘܬܢ܇ ܕܟܠ ܡܕܡ ܣܝܒܼܪܬ ܥܠ ܐܦ̈ܝܢ.. ܘܥܢܘ ܟܠܗܘܢ ܬܠܡ̈ܝܕܐ ܚܕ̈ܬܐ ܕܡܠܬܐ ܕܚܝ̈ܐܼ. ܘܐܡܼܪܘ", "ܒܚܕܘܬܐ ܪܒܬܐ: ܡܫܒܚܝܢܢ ܘܣܓܕܝܢܢ. ܘܡܘܕܝܢܢ ܠܪܒܘܬܟ ܕܠܐ ܡܬܡܠܠܐ ܒܦܘܡܐ", "ܕܒܢ̈ܝܢܫܐ. ܡܛܠ ܕܡܚܝܠܝܢܢ ܡܢܗܿ ܘܠܢܘܗܪܟ ܪܒܐ ܕܐܕܢܚܼܬ ܥܠ ܡܚܝܠܘܬܢ܇ ܕܐܫܘܝܬܢ ܒܪ̈ܚܡܝܟ", "ܠܫܘܬܦܘܬܟ ܕܚܝ̈ܐ ܕܠܥܠܡ. ܘܟܕ ܣܓܝ ܡܬܒܣܡܝܢ ܗܘܘ ܒܬܘܕܝܬܐ ܘܒܨܠܘܬܐ ܘܒܚ̈ܙܘܢܐ ܕܡܪܢܼ. ܣܘܓܐܐ", "ܕܐܚ̈ܐ ܡܬܬܘܣܦܝܢ ܗܘܘ ܒܗܝܡܢܘܬܐܼ ܝܘܡ ܡܢ ܝܘܡ. ܘܐܼܡܪ ܠܗܘܢ ܝܗܘܕܐܼ. ܐ̈ܚܝܼ ܡܟܝܠ ܢܫܠܼܡ", "ܦܘܩܕܢܗ ܕܡܪܢ ܕܐܼܡܪ ܠܢ܇ ܕܦܘܩ ܠܟܠܗ ܥܠܡܐ ܘܐܟܪܙ ܣܒܪܬܝ. ܡܟܝܠ ܐ̈ܚܝܼ. ܗܼܘܘ ܐܦ ܐܢܬܘܢ", "ܟܪ̈ܘܙܐ ܕܡܠܬܐ ܐܟܘܬܢ. ܡܛܠ ܕܩܒܠܬܘܢ ܐܦ ܐܢܬܘܢ ܡܘܗܒܬܐ ܕܡܪܢ. ܦܘܩܘ ܐܦ ܐܢܬܘܢ ܠܟܠ ܐܬܪ܆", "ܘܐܟܪܙܘ ܡܘܗܒܬܗ ܕܢܘܗܪܢ ܘܕܡܚܝܢܢ ܠܟܠܢܫ ܕܠܐ ܚܿܣܡ.. ܘܢܦܩܘ ܡܢ ܬܡܘܢ ܠܟܠ ܐܬܪܼ. ܘܡܟܪܙܝܢ", "ܗܘܘ ܒܚܘܒܐ ܫܠܡܐ ܥܠ ܡܬܝܬܗ ܕܡܪܢ ܝܫܘܥ ܡܫܝܚܐܼ ܒܪܗ ܕܡܪܝܐ ܕܟܠ. ܟܕ ܥܿܒܕܝܢ ܗܘܘ ܐܦ ܗܼܢܘܢ", "ܚܝ̈ܠܐ ܘܐܣ̈ܘܬܐ ܒܫܡܗ ܕܡܪܢܼ. ܕܠܐ ܡܬܡܠܠܝܢ ܒܦܘܡܐ ܕܒܢܝ̈ܢܫܐܼ. ܒܪܘܚܐ ܕܩܘܕܫܐ ܕܐܫܬܦܥܬܿ", "ܥܠܝܗܘܢ ܒܡܘܗܒܬܗ ܕܡܪܢ. ܘܡܟܪܙܝܢ ܗܘܘ ܗܝܡܢܘܬܐ ܕܫܪܪܐ. ܟܕ ܐܿܡܪܝܢ ܗܘܘ ܘܡܠܦܝܢ ܠܟܠܢܫ܇", "ܕܥܪܘܩܘ ܡܢ ܚܫܘܟܐܼ ܘܬܘ ܠܢܘܗܪܐ ܕܠܐ ܥܿܒܪ. ܐܝܟܢܐ ܕܬܚܘܢܼ ܘܬܣܬܬܪܘܢ ܬܚܝܬ ܟܢ̈ܦܘܗܝ ܕܡܪܢ", "ܝܫܘܥ ܡܚܝܢܢ ܘܒܝܬ ܓܘܣܢ ܪܒܐ ܒܝܘܡܐ ܐܚܪܝܐܼ. ܡܢ ܕܝܼܢܐ ܕܚܝܠܐ ܕܢܘܪܐ ܕܐܬܿܝܐ ܡܢ ܫܠܝ܇", "ܕܬܕܟܝܗܿ ܠܟܠܗܿ ܐܪܥܐ ܡܢ ܛܘܥܝܝ ܕܐܡܠܼܟܬܿ ܗܘܬ ܥܝܠܗܿ ܒܙܐܦܗܿ. ܘܬܬܦܨܘܢ ܐܢܬܘܢ ܒܗܝܡܢܘܬܐ ܡܢ", "ܝܩܕܢܐ ܕܢܘܪܐܼ. ܘܬܥܠܘܢ ܠܢܝܚܬܐܼ ܗܿܝ ܕܡܛܝܒܐ ܠܟܠܗܘܢ ܓܒ̈ܝܐ ܘܡ̈ܗܝܡܢܐ ܕܗܝܡܢܘ ܒܝܠܕܗ", "ܕܢܘܗܪܐ ܓܡܝܪܐ ܘܒܚ̈ܝܐ ܕܠܥܠܡܿ. ܒܡܠܟܘܬܗ ܡܪܝ ܝܫܘܥ ܡܫܝܚܐ܇ ܒܪܗ ܕܡܪܐ ܟܠ ܒܪܒܘܬܗ ܥܠܝܬܐܿ.", "ܒܥܠܡܗ ܚܕܬܐ ܘܒܢܘܗܪܗ ܥܠܝܐ ܘܪܒܐ ܘܕܠܐ ܥܿܒܪ ܠܥܠܡܼ ܘܒܢܝܚܬܗ ܡܫܒܚܬܐ.", "ܬܬܢܝܚܘܢ ܠܥܠܡ ܥܠܝܡܢܼ ܐܡܝܢ ܘܐܡܝܢ܀", "ܫܠܼܡܬܿ ܬܫܥܝܬܐ ܕܥܠ ܡܓܘ̈ܫܐ ܘܥܠ ܩܘܪ̈ܒܢܝܗܘܢ܀", "ܫܢܬ ܬܪ̈ܝܢ ܐܠܦ̈ܝܢ ܘܬܫܥܣܪ̈ܐ ܠܐܒܪܗܡܼ. ܩܛܠ ܐܢܘܢ ܗܪܕܘܣ ܠܝ̈ܠܘܕܐ ܕܒܝܬ", "ܠܚܡܼ ܡܛܠ ܡܫܝܚܐ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪܝܢ܆ ܗܼ، ܗܪܘܕܣܟܕ ܩܼܿܛܠ ܠܛܠ̈ܝܐ ܕܒܝܬ ܠܚܡ ܡܢ", "ܒܪܬ ܬܪ̈ܬܝܢ ܫ̈ܢܝܢ ܘܠܬܚܬ: ܠܕܡܘܬܐܕܐܡܪܘ ܠܗ ܡ̈ܓܘܫܐܿ ܟܕ ܣܼܒܪ ܕܥܡܗܘܢ ܡܬܩܼܛܠ ܡܫܝܚܐ:", "ܘܗܝܕܝܢ ܐܕܪܟܗ ܓܙܪ ܕܝܢܐ ܕܐܠܗܐܼ ܗܿܘ ܕܫܿܘܐ ܗܘܐ ܠܗ ܘܠܥܒܿܕ̈ܘܕܝ. ܟܕ ܘܠܘܩܕܡ ܗܼ،ܐ ܠܗ ܐܫܬܐ", "ܕܩܝܩܬܐ ܕܡܢ ܠܒܪ ܠܐ ܡܚܘܝܐ ܗܘܬܿ ܝܩܕܢܗܿ. ܐܝܟ ܡܐ ܕܢܡ ܠܓܘ ܡܬܝܬܪ ܗܘܐ ܫܘܢܩܗܿ. ܘܐܦ ܠܐ", "ܕܢܩܿܒܼܠ ܡܟܘܠܬܐ ܡܨܛܒܐ ܗܘܼܐ. ܒܝܕ ܕܠܐ ܡܗܠܟܐ ܗܘܬ ܟܪܣܗ. ܘܫܘܚܢܐ ܘܟܐܒܐ ܘܚܢܗ ܐܬܡܣܝ ܘܐܪܚܫ", "ܬܘ̈ܠܥܐ. ܘܪܘܚܐ ܟܪܝܬܐ ܩܝܡܐ ܗܘܬ ܥܠܘܗܝܼ. ܐܦ ܡܛܪܦܐ ܠܗ ܒܪܝܚܐ ܣܪܝܦܐ ܘܐܠܝܨܐ. ܟܐ̈ܒܐ", "ܚܣܝ̈ܢܐ ܡܢ ܟܠ ܓܒ̈ܝܢ ܡܿܚܝܢ ܗܘܘ ܠܗ. ܘܚܝܠܐ ܕܢܣܝܒܪ ܠܝܬ ܗܘܐ ܒܗ. ܦܠܓܗ ܐܠܗܐܼ ܠܟ̈ܐܒܐ", "ܡܦܪ̈ܫܐ. ܗܼܘ ܕܝܢ ܟܕ ܡܫܬܢܩ ܗܘܐ ܒܟܠܗܘܢ ܟܐ̈ܒܘܗܝܼ. ܐܦ ܕܢܐܚܐ ܡܬܟܬܫ ܗܘܐ. ܘܚܐܪ ܗܘܐ", "ܠܐܣܝܘܬܐ ܘܠܦܘܪܩܢܐ ܕܦܓܪܗ. ܘܐܼܙܠ ܐܦ ܕܢܣܚܐ ܒܚܡܝܡܬܐܕܐܝܬ ܒܩܠܝܪܘܐܿ. ܕܢܦܩܝܢ ܡܝ̈ܝܗܿ ܠܝܡܬܐ", "ܕܐܣܦܠܝܛܘܣ. ܘܟܕ ܗܼܘ ܬܡܢ ܨܼܒܘ ܐܣܘ̈ܬܐ ܕܢܣܚܘܢ ܦܓܪܗ ܒܡܫܚܐ. ܘܟܕ ܛܒܼܥ", "ܒܡܐܢܐ ܕܡܠܐ ܡܫܚܐܼ. ܐܫܬܼܪܝ ܟܠܗ ܘܐܬܗܦܟ ܥܝ̈ܢܘܗܝ. ܘܪܗܝܒܘܬܐ ܣܓܝܐܬܐ ܗܘܼܬ ܒܥܒܼܕܿܗܘܗܝ.", "ܒܟܐܒܐ ܕܝܼܢ ܚܡܣܢ܆ ܥܠ ܚܝ̈ܘܗܝ ܕܝܢܐܘܚܠ ܗܘܐ. ܘܡܢ ܬܡܢ ܗܦܟ ܠܐܪܝܚܘ. ܘܡܬܡܪܡܪ ܗܘܐ ܘܡܬܠܚܡ", "ܥܠ ܡܘܬܐܿ ܘܐܬܥܫܢ] ܓܝܪ ܒܢܟܠܐ ܕܣܘܥܪܢܐ ܒܝܫܐ. ܟܢܼܫ ܓܝܪ ܡܢ ܟܠܗܝܢ ܩܘܪ̈ܝܣ [ܕܝܗܘܕ̈ܝܐܼ.]", "ܠܟܠܗܘܢ ܝܕ̈ܝܥܐ ܘܐܢ̈ܫܐ ܪ̈ܘܪܒܐ ܠܕܘܟܬܐ ܕܡܬܩܪܝܐ ܒܝܬ ܪܗܼܛܐ ܕܪ̈ܟܫܐ. .ܦܩܼܕ ܕܢܬܚܒܫܘܢ.", "ܘܩܪܪܐ ܠܫܠܘܡ ܚܬܗ ܘܠܒܥܠܗܿ ܐܠܟܣܐܼ ܘܐܡܪ ܠܗܘܢ. ܕܠܝܗܘܕ̈ܝܐ ܝܕܿܥܢܐܼ ܕܥܐܕܐ ܗܘ ܠܗܘܢ ܪܒܐܼ", "ܝܘܡܐ ܕܡܘܬܝ. ܐܠܐ ܡܫܟܚܐ ܕܥܒܕ ܥܠܝ ܐܒܠܐܼ ܒܝܕ ܐܚܪ̈ܢܐ ܘܢܗܘܐ ܥܠܝ ܒܝܬ ܒܗܟܐ. ܐܢܗܘ ܕܬܨܒܘܢ", "ܕܬܥܒܕܘܢ ܦܘܩܕܢܝ. ܠܗܠܝܢ ܐܢ̈ܫܐ ܕܚܒܝܫܝܢ܆ ܥܡ ܡܘܬܝ ܐܩܝܡܘ ܥܠܝܗܘܢ ܐ̈ܢܫܐܼ ܘܩܿܛܠܼܘܢ ܐܢܘܢ.", "ܘܐܦ ܟܕ ܠܐ ܨܒܝܢܼ ܢܒܟܘܢ ܥܠܝ. ܘܟܕ ܡܬܦܿܣܼܩ ܒܟܐܒܐ ܚܣܝܢܐ ܕܫܥܘܠܐܼ. ܐܬܚܫܒܼ ܕܗܼܘ ܠܗ", "ܢܩܛܘܠ. ܘܫܩܼܠ ܚܙܘܪܐܼ ܘܫܐܠ ܣܟܝܢܐ. ܡܥܕ ܗܘܐ ܓܝܪ ܕܢܗܘܐ ܓܿܙܪ ܘܐܟܿܠ ܗܟܢܐ. ܘܡܢ ܒܬܪܟܝܢ ܩܡ", "ܕܢܚܙܐ ܐܢ ܐܝܬ ܐܢܫ ܕܟܿܠܐ ܠܗ. ܘܐܪܝܡ ܝܡܝܢܗ ܐܝܟ ܕܢܩܛܘܠ ܢܦܫܗ. ܘܐܦ ܡܢ ܩܕܡ ܩܠܝܠ ܙܒܢܐ", "ܕܡܘܬܗܼ. ܥܡ ܬܪ̈ܝܢ ܗܠܝܢ ܒܢ̈ܘܗܝ ܕܩܼܛܠܼ ܐܦ ܠܗܿܘ ܕܬܠ̈ܬܐ ܩܛܠ. ܘܗܟܢܐ ܒܟܐܒܐ ܡܪܝܪܐ ܡܝܬ.", "ܟܕ ܡܢ ܗܪܟܐܼ. ܚܼܙܐ ܠܬܫܢܝܩܐ ܗܿܘ ܕܢܛܝܪ ܠܗ..܀ ܪ̈ܒܝ ܟܗ̈ܢܐ ܡܬܝܕܥܝܢ ܒܝ̈ܘܡܝ ܡܫܝܚܐ ܗܠܝܢ:", "ܚܢܢ.. ܘܡܢ ܒܬܪܗ ܐܫܡܥܐܝܠ ܒܪ ܦܒܝ.. ܘܒܬܪܗ ܐܠܝܥܙܪ ܒܪܗ ܕܚܢܢ.. ܘܒܬܪܗ ܩܝܦܐ ܕܗܼܘ ܝܘܣܝܦܣ", "ܡܟܬܒܢܐ. ܗܢܐ ܐܝܬܘܗܝ ܪܒ ܟܗ̈ܢܐ ܒܝ̈ܘܡܝ ܚܫܐ. ܘܐܦ ܚܼܝܐ ܥܕܡܐ ܕܚܪܒܬܿ ܐܘܪܫܠܡ.܀ [ܗܘܼܐ ܒܬܪ", "ܗܪܘܕܣ ܡܠܟܐ ܥܠ ܝܗܘܕ̈ܝܐܼ.] ܐܪܟܠܝܘܣܼ ܫ̈ܢܝܐ ܬܫ̈ܥ.܀ ܒܗܢܐ ܕܝܢ ܙܒܢܐ ܡܬܝܕܥܼ", "ܝܗܘܕܐ ܓܠܝܠܝܐ [ܗܿܘ ܕܡܬܐܡܪ ܒܦܪܟܣܝܣ. ܟܕ ܐܿܛܥܝ ܘܐܦܩ ܠܡܕܒܪܐ ܥܡܐ ܣܓܝܐܐ. ܘܟܕ ܒܼܥܐ ܕܢܥܘܠ", "ܠܐܘܪܫܠܡ: ܒܕܡܘܬܐ] ܡܫܝܚܐ ܗܿܘ. [ܕܡܣܬܟܐ ܗܘܐ ܒܟ̈ܬܒܐ: ܘܩܪܒ ܠܛܘܪܐ ܕܙܝ̈ܬܐܼ ܟܕ ܐܝܬ ܥܡܗ", "ܚܝܠܐ ܣܓܝܐܐܼ. ܢܦܼܩ ܥܠܘܗܝ ܚܝܠܐ ܕܪ̈ܗܘܡܝܐ ܘܩܛܠܘܗܝ ܠܗ. ܐܦ ܚܝܠܗ ܟܠܗ ܐܬܒܕܪ ܘܐܒܼܕ.܀܀ ܫܢܬ", "ܐܠܦ̈ܝܢ ܬܪ̈ܝܢ ܘܥܣܪ̈ܝܢ ܘܬܪ̈ܬܝܢ܆ ܗܘܼܐ ܟܦܢܐ ܩܫܝܐ ܪܒܐ ܘܥܫܝܢܐ ܒܪܗܘܡܐܼ ܘܒܐܬܪ̈ܘܬܐ ܟܠܗܘܢ", "ܕܡܥܪܒܐ. ܥܕܡܐ ܕܛܠܼܡ ܚ̈ܛܐ ܘܣܥܪ̈ܐ ܡܢ ܐܪܥܐ ܗܿܝ. ܘܡܙܕܒܢ ܗܘܐ ܡܘܕܝܐ ܕܚ̈ܛܐ ܒܟܝܠܐ", "ܕܡܫܘܚܬܐܿ. ܒܐܠܦܐ ܥܣܪܢ ܘܫܒ̈ܥܐ ܘܦܠܓܗ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪ̈ܝܢ ܘܐܪ̈ܒܥܼ. ܐܡܠܟ ܥܠ", "ܐܘܪܗܝܼ ܐܒܓܪ ܚܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܥܣܪܝܢ ܘܬܫܥܼ. ܐܫܬܕܝ ܡܠܟܐ ܐܪܟܠܝܘܣ ܠܒܢܐ ܡܕܝܢܬܐ", "ܕܓܠܛܝܐ. ܘܗܼܘ ܚܠܦܘܗܝܼ ܗܪܘܕܣ ܛܛܪܪܟܐܼ. ܫܢܝ̈ܐ ܥܣܪ̈ܝܢ ܘܐܪ̈ܒܥ܀ ܘܒܗܿ ܒܫܢܬܐܼ. ܡܝܬ ܐܓܘܣܛܣ", "ܕܐܡܠܟ ܫ̈ܢܝܐ ܚ̈ܡܫܝܢ ܘܫܬ ܘܝܪ̈ܚܐ ܫܬܐ.. ܘܐܡܠܟ ܒܬܪܗ ܛܒܪܝܘܣ ܫ̈ܢܝܐ ܥܣܪܗ ܘܬܠ̈ܬ.܀܀ ܫܢܬ", "ܬܪ̈ܝܢ ܐܠܦ̈ܝܢ ܘܬܠܬܝܢ ܘܐܪ̈ܒܥܼ. ܗܼܘܐ ܙܘܥܐ ܪܒܐ ܘܩܫܝܐ ܒܐܪܥܐ ܕܐܣܝܐ. ܘܚܒܼܠ ܘܗܦܟ ܩܘܪ̈ܝܣ", "ܘܡܕ̈ܝܢܬܐ ܘܚܒܠ ܘܥܨܪ ܒܓܘܗܝܢ ܠܥܡܘܪ̈ܝܗܝܢ ܒܚܕܐ ܡܥܨܪܬܐ ܕܐܒܕܢܐ ܐܝܟ ܕܠܥ̈ܢܒܐ. ܗܼܦܟ ܓܝܪ ܘܐܒܕ ܒܗ] ܡܕ̈ܝܢܬܐ ܬܠܬܥܣܪܐ. ܐܦܣܘܣ. ܘܡܓܢܣܝܐ. ܘܣܪܕܝܣ. ܘܡܐܛܢܐ. ܘܐܓܐܝܐܕܐ.", "ܘܩܣܪܝܐ. ܘܦܝܠܕܦܝܐ. ܘܛܡܘܠܘܣ. ܘܛܡܘܣ. ܘܩܘܡܐ. ܘܡܪܝܢܐ. ܘܐܦܘܠܝܢܝܐ. ܘܗܘܪܝܩܐܢܝܐ. ܗܠܢ", "ܟܠܗܝܢ ܐܬܚܒܠ ܒܪܘܓܙܐ ܗܢܐܼ ܡܛ ܚܛܗ̈ܝܢ. ܘܐܘܒܕ ܟܠ ܩ̈ܘܡܢ ܘܟܠ ܡܘ̈ܫܚܢ.܀ ܘܒܗܿ ܒܫܢܬܐ ܗܕܐܿ.", "ܬܐܛܪܘܢ ܕܦܘܡܦܐܝܘܣ ܝܩܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ܆ ܒܢܼܐ ܦܠܝܦܘܣ ܠܩܣܪܝܐ ܡܕܝܢܬܐ.", "ܘܒܢܼܐ ܬܘܒ ܐܦ ܠܝܘܠܝܘܣ ܡܕܝܢܬܐ ܐܚܪܬܐ.܀܀ ܫܢܬ ܐܠܦ̈ܝܢ ܬܪ̈ܝܢ ܘܐܪ̈ܒܥܝܢ܆ ܒܢܼܐ ܦܠܝܦܘܣ", "ܠܩܣܪܝܐ ܡܕܝܢܬܐ. ܘܒܢܼܐ ܬܘܒ ܐܦ ܠܝܘܠܝܘܣ ܡܕܝܢܬܐܐܚܪܬܐ.܀܀ ܫܢܬ ܐܠܦ̈ܝܢ ܬܪ̈ܝܢ ܘܐܪ̈ܒܥܝܢ", "ܘܬܠܬܼ. ܫܬܕܪ ܦܝܠܛܘܣ ܐܦܛܪܘܦܐ ܥܠ ܝܗܘܕ.܀܀ ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ ܘܐܪ̈ܒܥܼ. ܒܼܢܐ", "ܗܪܘܕܣ ܠܛܒܪܝܘܣ ܡܕܝܢܬܐ. ܘܡܛܠ ܕܢܥܒܕ ܐܝܩܪܐ ܠܩܣܪ ܛܒܪܝܘܣ ܫܡܗܗܿ. ܘܒܼܢܐ ܬܘܒ ܠܠܝܒܝܐܕܐ", "ܡܕܝܢܬܐ.܀ ܘܒܗܿ ܒܗܕܐ ܫܢܬܐܼ. ܝܘܚܢܢ ܒܪ ܙܟܪܝܐ ܒܡܕܒܪܐ ܡܟܪܙ ܗܘܐ ܥܠ ܓܢܒ ܝܘܪܕܢܢ ܢܗܪܐ. ܟܕ", "ܡܣܒܪ ܠܟܠܢܫ ܕܒܝܬܗܘܢ ܐܝܬܘܗܝ ܡܫܝܚܐ ܒܪܗ ܕܐܠܗܐ. ܘܐܦ ܗܼܘ ܝܫܘܥ ܡܢ ܗܪܟܐ ܡܫܪܐ ܒܦܘܪܩܢܐ", "ܕܐܘܢܓܠܝܘܢܼ. ܟܕ ܒܡ̈ܠܐ ܘܒܥܿܒܕ̈ܐ ܫܪܪܐ [ܕܚܝܠܐ ܐܠܗܝܐ] ܠܐܝܠܝܢ ܕܚܿܙܝܢ ܡܚܘܝܢ ܗܘܐ.܀ ܗܪܘܕܣ", "ܢܣܒܗܿ ܠܗܪܘܕܝܐ ܐܢܬܬ ܦܝܠܦܘܣ ܐܚܘܗܝܼ ܟܕ ܗܼܘ ܚܝ. ܘܛܠܡ ܠܐܢܬܬܗ ܗܿܝ ܩܕܡܝܬܐ ܕܐܝܬܝܗܿ ܐܝܟ", "ܕܒܢܡܘܣܐܼ. ܘܐܝܬܝܗܿ ܒܪܬܗ ܕܐܪܐܛܐ ܡܠܟܐ [ܕܐܦܪ̈ܝܛܝܐ.] ܗܪܘܕܝܐ ܕܝܢ ܦܪܫܗܿ ܡܢ ܓܒܪܗܿ ܟܕ ܗܼܘ", "ܚܼܝ. ܕܡܛܠܬܗܿ ܗܘܼܐ ܠܗ ܩܪܒܐ ܥܡ ܐܪܐܛܐ ܡܠܟܐ. ܒܝܕ ܐܬܬܫܝܛܬ ܒܪܬܼܗ. ܘܒܗ ܒܗܢܐ ܩܪܒܐ ܐܬܩܼܛܠ", "ܟܠܗ ܚܝܠܗ ܕܗܪܘܕܣ. ܘܡܛܠ ܕܡܬܟܣܣ ܗܘܐ ܬܘܒ ܡܢ ܝܘܚܢܢ ܡܥܡܕܢܐܼ ܕܠܐ ܢܼܣܿܒ", "ܠܐܢܬܬ ܐܚܘܗܝ. ܘܬܘܒ ܟܕ ܫܡܥ ܠܡ̈ܠܘܗܝ ܕܝܘܚܢܢܼ ܗܪܘܕܣ ܕܚܠ. ܟܕ ܚܙܐ ܕܟܠܗ ܥܡܐ ܨܼܠܐ ܒܬܪܗ܇", "ܘܟܢ̈ܫܐ ܪ̈ܘܪܒܐ ܥܒܕ܇ ܘܒܡܠܬܐ ܡܫܠܛܬܐ ܕܠܘܬ ܒܢ̈ܝܢܫܐ. ܕܚܼܠ ܕܕܠܡܐ ܬܐܬܐ ܨܒܘܬܐ ܗܕܐ ܠܡܪܕܐ.", "ܚܼܙܐ ܓܝܪ ܕܟܠܡܕܡ ܒܡܬܗ ܣܥܪܝܢ܆ ܘܒܦܘܩܕܢܗ ܕܝܠܗ ܕܝܘܚܢܢ. ܘܐܬܚܫܒ ܒܪܥܝܢܼ̈. ܕܣܓܝ ܡܝܬܪܐ", "ܕܢܬܩܕܡ ܢܬܩܛܠ ܩܕܡ ܕܢܗܘܐ ܒܐܝܕܗ ܗܘ ܫܘܚܠܦܐ. ܘܢ ܒܬܪܟܝܢ ܢܦܠ ܒܬܘܬ ܢܦܫܐܿ. ܒܝܕ ܡܬܗܦܟܢܘܬܐ", "ܕܠܘܬ ܝܘܚܢܢ. ܐܝܟ ܕܡܢ ܗܕܐ ܡܣܒܪܢܘܬܐ ܕܗܪܘܕܣܼ. ܟܕ ܦܟܝܪ ܝܘܚܢܢ ܐܫܬܕܪ ܠܒܝܬ ܐܣܝܪ̈ܐ ܕܡܬܩܪܐ", "ܡܟܪܘܢܛܐܼ ܘܬܡܢ ܐܬܩܼܛܠ. ܘܡܢ ܗܝܕܝܢ ܐܬܪܕܦ ܗܪܘܕܣ ܘܗܪܘܕܝܐܼ. ܘܐܫܬܕܝܘ ܠܒܪ ܡܢ ܬܚ̈ܘܡܐ", "ܠܒܐܝܢܐ ܡܕܝܢܬܐ ܒܐܟܣܘܪܝܐ. ܘܬܡܢ ܩܒܠ ܡܣܡ ܒܪܝܫܐ ܕܫܿܘܐ ܠܥܒܿܕ̈ܘܗܝ.", "ܟܢܫܢ ܫ̈ܢܝܐ ܡܢ ܚܘܕܬ ܬܢܝܢܐ ܕܗܝܟܠܐ ܕܐܘܪܫܠܡܼ. ܕܗܼܘܐ ܒܫܢܬ ܬܪ̈ܬܝܢ ܕܕܘܪܝܫ", "ܡܠܟܐ ܕܦܪ̈ܣܝܐܼ. ܥܕܡܐ ܠܫܢܬܐ ܗܕܐ ܕܩܝܡܐ܇ ܕܐܝܬܝܗܿ ܫܢܬ ܚܡܫܥܣܪ̈ܐ ܠܡܠܟܘܬܗ ܕܛܒܪܝܘܣܼ.", "ܫ̈ܢܝܐ ܚ̈ܡܫܡܐܐ ܘܐܪ̈ܒܥܝܢ ܘܬܡ̈ܢܐ. ܘܡܢ ܫܠܡܘܢ ܕܝܢ ܘܒܢܝܢܐ ܩܕܡܝܐ ܕܗܝܠܟܐܿ ܫ̈ܢܝܐ ܐܠܦ", "ܘܫ̈ܬܝܢ ܘܚܕܐ. ܡܢ ܡܘܫܐ ܕܝܢ ܘܡܩܦܬܐ ܕܡܢ ܡܨܪܝܢ܆ ܫ̈ܢܝܐ ܐܠܦ ܘܚ̈ܡܫܡܐܐ ܘܐܪ̈ܒܥܝܢ ܘܚܕܐ. ܡܢ", "ܐܒܪܗܡ ܘܡܠܟܘܬܗ ܕܢܝܢܣ ܘܕܫܡܝܪܡ. ܫܢ̈ܝܐ ܬܪ̈ܝܢ ܐܠܦ̈ܝܢ ܘܐܪܒܥܝܢ ܘܐܪܒܥ. ܡܢ ܛܘܦܢܐ ܥܕܡܐ", "ܠܐܒܪܗܡܿ ܬܫ̈ܥܡܐܐ ܘܐܪܒܥܝܢ ܘܬܪ̈ܬܝܢ. ܘܡܢ ܐܕܡ ܥܕܡܐ ܠܛܘܦܢܐܼ. ܫ̈ܢܝܐ ܬܪ̈ܝܢ ܐܠܦ̈ܝܢ ܘܡܬܝܢ", "ܘܐܪܒܥܝܢ ܘ.ܒ..", "ܫܢܬ ܬܪ̈ܝܢ ܐܠܦ̈ܝܢ ܘܐܪ̈ܒܥܝܢ ܘܫ̈ܬܼ. ܫܕܪ ܐܝܓܪܬܐ ܐܒܓܪ ܡܠܟܐ ܕܐܘܪܗܝܼ. ܠܘܬ", "ܡܫܝܚܐ ܠܐܪܥܐ ܕܐܘܪܫܠܡ.܀܀ ܫܢܬ ܐܠܦ̈ܐ ܬܪ̈ܝܢ ܘܐܪܒܥܝܢ ܘܬܫܥ ܠܐܒܪܗܡܼ ܐܒܐ", "ܕܥ̈ܡܡܐܼ. ܘܠܐܠܟܣܢܕܪܘܣ ܒܪ ܦܝܠܦܘܣ ܡܩܕܘܢܝܐܼ. ܫܢܬ ܬܗܠܬܡܐܐ ܘܐܪ̈ܒܥܝܢ ܘܬܪ̈ܬܝܢ܆ ܝܫܘܥ", "ܡܫܝܚܐ ܐܝܟ ܢܒܝܘܬܐ ܕܥܠܝܘܗ ܠܚܫܐ ܐܬܩܒܪܒ. ܫܢܬ ܬܫܥܣܪ̈ܐ ܕܡܠܟܘܬܗ ܕܛܒܪܝܘܣ.܀ ܒܗܢܐ ܕܝܢ ܙܒܢܐ", "ܐܦ ܒܗܘ̈ܡܢܡܛܐ ܐܚܪ̈ܢܐ ܕܝܘ̈ܢܝܐ (ܐܫܟܚܢ) ܕܟ̈ܬܝܒܢ ܗܠܝܢ ܚܕܐ ܚܕܐ. ܫܡܫܐ ܚܫܟ. ܒܬܘܢܝܐ", "ܐܬܬܙܝܥܬܿ. ܘܡܢ ܢܩܝܐ ܘܣܘܓܐܐ ܢܦܼܠܼ. ܘܣܗܿܕ ܠܐܝܠܢ ܕܓܕܫ ܒܙܒܢܗ ܕܦܪܘܩܢ.܀ ܟܬܒܼܒ ܕܝܢ ܐܦ", "ܦܠܓܘܢܼ ܗܘ ܕܐܟܬܒ ܐܠܘ̈ܡܦܝܣܼ. ܥܠܝܗܝܢ ܕܗܠܝܢ [ܒܡܐܡܪܐ] ܗܿܘ ܕܬܠܬܥܣܪ̈ ܗܟܢܐ܇ ܒܫܢܬܐ ܕܝܢ", "ܪܒܝܥܝܬܐ ܕܡܬܝ̈ܢ [ܘܬܪ̈ܬܝܢ] ܐܠܘܡܦܝܘܣܼ. ܗܼܘܬ ܐܓܠܘܦܣܣ ܕܫܡܫܐ ܥܕܡܐ ܣܓܝܐܐܼ. [ܕܡܝܬܪܐ ܡܢ]", "ܐܝܠܝܢ ܕܗܘ̈ܝ ܩܕܡܝܗܿ. ܘܠܠܝܐ ܒܫܬ ܫ̈ܥܝܐ ܕܐܝܡܡܐ ܗܼܘܬܼ. ܐܝܟ ܕܟܘ̈ܟܒܐ ܒܫܡܝܐ ܢܬܚܘܢ. ܘܗܘܼܐ", "ܙܘܥܐ ܪܒܐ . ܘܣܘܓܐܐ ܡܢ ܢܩܝܐ ܗܼܟ.. ܗܠܝܢܼ ܓܒܪܐ ܗܿܘ ܕܐܬܕܟܪܢ ܐܡܼܪ.܀ ܐܬܿܐ ܕܝܢܿ ܕܒܗܕܐ", "ܫܢܬܐ ܚܫ ܦܪܘܩܢ܆ ܣܗܕܘܬܗ ܕܝܘܚܢ ܗܿܝ ܕܗܘܼܬ ܒܫܢܬ ܚܡܫܥܣܪ̈ܐ ܕܛܒܪܝܘܣ. ܙܒܢܐ ܕܬܠ̈ܬ ܫܢܗܝܐ", "ܡ̈ܩܒܠܬܐ ܕܝܘܠܦܢܗ ܕܡܪܢ ܕܗܘܐ ܣܗܿܕ. ܒܗܢܘܢ ܕܝܢ ܙܒ̈ܢܐܼ. ܐܦ ܝܘܣܝܦܘܣ ܡܟܬܒ. ܕܒܝܘܡܐ", "ܕܦܢܛܩܘܣܛܐܼ. ܫܓܘܫܝܐ ܘܙܘܥܐ ܪܒܐ ܐܚܕ ܠܟ̈ܗܢܐ. ܘܒܬܪ ܟܝܢ ܩܠܐ ܚܣܝܢܐ ܡܢ ܠܓܘ ܡܢ ܗܝܟܠܐ ܓܘܝܐ", "ܐܫܬܡܥܼ. ܟܕ ܐܡܿܪܼ ܕܡܫܢܝܢܢ ܠܢ ܡܢ ܗܪܟܐ. ܘܐܚܪܬܐ ܐܟܬܒ ܗܼܘ ܝܘܣܦܘܣܼ. ܕܦܝܠܛܘܣ ܗܓܡܘܢܐܼ ܒܗ", "ܒܙܒܢܐܼ. ܨܠܡܐ ܕܩܝܣܪ ܒܠܠܝܐܼ ܒܗܝܠܟܐ ܣܡ. ܗܿܝ ܕܠܐ ܫܠܝܛ ܗܘܐ ܠܡܥܒܕ. ܘܪܝܫܐ ܪܒܐ ܕܫܓܘܫܝܐ", "ܘܕܐܣܛܣܝܣ ܐܪܡܝ ܠܝܗ̈ܘܕܝܐ. ܘܐܦ̈ܝ ܬܪܥ ܕܗܝܟܠܐ ܐܨܼܛܪܝ. ܘܡ̈ܝܬܐ ܣܓܝ̈ܐܐ ܡܢ ܩܒܪܗܐ ܩܡܘ", "ܘܐܬܚܙܝܘ ܠܣܓܝ̈ܐܐ. ܐܩܛܘܢ ܥܠ ܚܫܗ ܘܝܨܦܘܬ ܕܝܢܼܗ ܕܡܪܢ. ܐܘܝܬܘܣ ܠܐܢܛܝܘܣ", "ܠܝܩܝܢܣ ܐܣܦܪܛܘܣܼ ܫܠܡ.. ܐܝܟܐܢ ܕܒܥܼܝܬ ܡܢܝ: ܒܝܕ ܦܪܬܘܢܛܘܣ ܕܝܠܝܼ ܕܬܕܥ ܐܝܠܝܢ ܕܗܘܼ̈ܝ ܒܝܬ", "ܕܝܢܐܼ ܠܘܩܒܠ ܝܫܘܥ ܡܫܝܚܐܼ ܐܬܒܛܠ ܠܝ ܕܟܠܗܝܢ ܐܝܠܝܢ ܕܗܘ̈ܝ ܒܦܪܘܛܪܝܢ ܘܥܠ ܒܝܡܼ. ܐܟܬܘܒ", "ܘܐܫܪ ܠܟ. ܘܐܦ ܐܢܐ ܒܥܢܐ ܡܢܟܼ ܕܐܦ ܐܢܬܼ ܬܦܪܥܢܝ. ܐܼܡܪ ܠܝ ܓܝܪ ܗܼܘ ܦܪܬܘܢܛܘܣܼ. ܕܩܪܼܝܬ", "ܐܢ̈ܫܐ ܡܢ ܬܠܡܝܕ̈ܘܗܝ ܕܝܫܘܥܼ. ܘܣܿܓܝ ܡܢ ܕܝܠܗ ܝܗܒܘ ܠܟܼ ܘܐܝܬܝܗܝܢ ܠܟ.. ܕܥ ܗܟܝܠܼ ܕܪ̈ܒܝ", "ܟܗ̈ܢܐ ܘܣܦܪ̈ܐ ܕܥܡܐ ܕܝܗ̈ܘܕܝܐ ܚܣܡ ܒܝܫܘܥ. ܝܬܝܪܐܝܬ ܒܒܢ̈ܝܢܫܐ ܕܚܿܝܝܢ ܗܘܘ. ܘܐܚܕܘܗܝ", "ܠܝܫܘܥܼ. ܘܐܝܬܝܘܗܝ ܠܘܬ ܡܪܝ ܦܝܠܛܘܣ. ܘܡܛܠ ܕܐܝܟ ܕܠܓܒܪܐ ܡܓܕܦܢܐ ܘܫܿܪܐ ܢܡ̈ܘܣܐܼ. ܘܫܿܘܐ", "ܠܡܘܬܐ . . . .ܒܝܢ ܡܩܪܒܝܢ ܗܘܘ ܠܗܼ. ܘܣܓܝ̈ܐܬܐ ܐܡܿܪܝܢ ܗܘܘ ܥܠܝܘܗܝ. ܟܕ ܕܝܢ ܝܼܕܥ ܦܝܠܛܘܣ", "ܕܓܠܝܠܝܐ ܗܼܘ ܘܡܢ ܬܚܝܬ ܐܝܕܗ ܗܼܘ ܕܗܪܘܕܣ. ܫܕܪ ܠܘܬܗ ܕܗܪܘܕܣ. ܬܡܘܢ ܗܘܐ ܓܝܪ ܒܐܘܪܫܠܡܼ.", "ܡܛܠ ܕܥܕܥܝܕܐ ܗܘܐ ܕܦܛܝܪ̈ܐ. ܘܗܼܘ ܗܪܘܕܣܼ ܟܕ ܫܼܡܥ ܡܟܠܩܪܣܐ ܕܟ̈ܗܢܐ ܘܕܦܪ̈ܝܫܝܐܼ ܫܕܪܗ ܐܦ", "ܗܼܘ ܠܘܬ ܦܝܠܛܘܣܿ. ܘܫܠܚ ܠܗܼ ܕܐܝܠܝܢ ܕܡܐܬܡܪ̈ܢ ܥܠ ܓܒܪ ܗܢܐܼ ܣܓܝ̈ܐܬܐ ܐܢܗܝܢ. ܘܡܛܠ ܕܐܝܠܝܢ", "ܕܐܿܟܪܝܢ ܩܪ̈ܨܘܗܝ ܒܢ̈ܝ ܐܘܪܫܠܡ ܐܢܘܢܼ. ܐܢܗܫܐ ܕܬܚܝܬ ܫܘܠܛܢܟ ܐܢܘܢܼ. . . . . .", "ܫܢܬ ܬܪ̈ܝܢ ܐܠܦܝܢ ܘܫ̈ܬܝܢ ܘܫܬ ܠܐܒܪܗܡܼ. ܗܘܐ [ܟܦܢܐ] ܩܫܝܐ ܒܪܗܘܡܐܼ.", "ܘܣܓܝ̈ܐܐ ܐܒܕ ܒܗ.܀܀ ܫܢܬ .ܒ. ܐܠܦ̈ܝܢ ܘܫ̈ܬܝܢ ܘܫܒܥܼ. ܡܝܬ ܡܥܢܘ ܒܪ ܐܒܓܪ", "ܡܠܟܐ ܕܐܘܪܗܝ. ܘܐܡܼܠܟ ܡܥܢܘ ܐܚܘܗܝ ܫܢܗܝܐ ܐܒܪܒܥܣܪ̈ܐ.܀܀ ܘܒܫܢܬ .ܒ. ܐܠܦ̈ܝܢ", "ܘܫ̈ܒܥܝܢ܆ ܡܝܬ ܩܠܘܕܝܣ ܡܠܟܐ ܕܪ̈ܗܘܡܝܐ. ܘܐܡܠܟ ܒܕܘܟܬܗ ܢܐܪܘܢ ܫܢ̈ܝܐ ܬܠܬܥܣܪ̈ܐ ܘܝܪܗܚܐ", "ܬܡܗܢܝܐ. ܟܕ ܕܝܢ ܗܼܘ ܢܐܪܘܢ ܒܫܘܠܛܢܗ ܠܒܝܗܫܬܐ ܣܓܝ̈ܐܬܐ ܐܫܬܕܝ ܗܘܐ. ܘܠܘܩܒܠ ܕܚܠܬ ܐܠܗܐ", "ܐܙܕܝܢ ܗܘܐ. ܕܢܟܬܘܒ ܕܝܢ ܕܐܝܟܢܐ ܐܝܬܝܗܿ ܗܘܼܬ ܒܝܫܘܬܗܼ. ܠܘ ܙܒܢܐ ܗܼܘ ܠܢ. ܣ̈ܓܝܐܐ ܕܝܢ", "ܐܫܬܥܝܘ ܥܠܘܗܝ ܚܬܝܬܐܝܬ ܕܐܝܢܐ ܕܨܿܒܐ ܡܢܗܘܢ ܡܨܐ ܕܢܐܠܦ ܥܠ ܫܢܝܘܬܗ ܕܗܢܐ ܓܒܪܐ. ܕܕܠܐ", "ܡܫܚܒܬܐ ܐܘܒܕ ܪ̈ܒܘܬܐ ܕܐܢܗܫܐ. ܘܥܕܡܐ ܠܗܢܐ ܣܘܝܒܐ ܕܩܛܠܐ ܐܬܼܐ ܕܠܦܐ ܡܢ ܩܛܠܐ ܕ̈ܒܢܝ ܒܝܬܗ", "ܘܩܪ̈ܝܒܘܗ ܐܬܟܠܝ. ܠܐܡܗ ܓܝܪ ܘܠܐܚ̈ܘܗܝ ܘܠܢ̈ܫܘܗܝ ܘܠܣ̈ܓܝܐܐ ܡܢ ܛܘܗܡܗ ܐܘܒܕ. ܘܐܝܟ ܕܠܣ̈ܐܢܐ", "ܘܒ̈ܥܠܕܒܒܐ ܒܡܘܬܐ ܕܟܠܓܢܣ ܩܼܛܠ ܐܢܘܢ.܀܀ ܫܢܬ .ܒ. ܐܠܦ̈ܝܢ ܘܬܡ̈ܢܝܢ ܘܐܪ̈ܒܥܼ. ܐܣܗܕ ܩܕܝܫܐ", "ܦܘܠܘܣ ܒܪܗܘܡܐ. ܟܕ ܒܣܝܦܐ ܐܬܦܣܩ ܪܝܫܗ. ܘܒܗܿ ܒܫܢܬܐ ܐܣܗܕ ܐܦ ܦܛܪܘܣ ܪܝܫܐ ܕܫ̈ܠܝܚܐܼ. ܟܕ", "ܐܙܕܩܦ ܒܬܪ ܪܝܫܗ. ܩܘܝܘ ܒܬܪ ܡܫܝܚܐ ܬܠ̈ܬܝܢ ܘܚܡܫ ܫܢ̈ܝܢ.܀܀ ܫܢܬ .ܒ. ܐܠܦ̈ܝܢ (ܘܫܒ̈ܥܝܢ)", "ܘܚܕܐܼ. ܒܝܘ̈ܡܬܐ ܕܢܐܪܘܢܼ. ܟܕ ܐܝܬܘܗܝ ܦܝܠܟܣ ܐܦܛܪܘܦܐ ܥܠ ܝܗܘܕ܇ ܬܘܒ ܡܫܬܥܐ ܝܘܣܦܘܣ ܥܠ", "ܚܪ̈ܝܢܐ ܘܫ̈ܓܘܫܝܐ ܕܗܘܘ ܠܟܗܗܢܐ ܚܕ ܠܘܬ ܚܕ܇ ܘܐܟܬܒ ܗܟܢܐ ܒܬܥܫܝܬܗ. ܐܬܓܘܙܠ ܠܡ ܚܪܝܢܐ ܕܪ̈ܒܝ", "ܟ̈ܗܢܐ ܠܘܬ ܟ̈ܗܢܐ ܘܠܘܬ ܪ̈ܝܫܢܐ ܕܐܘܪܫܠܡ. ܘܟܠܚܕ ܚܕ ܡܢܗܘܢ ܥܒܼܕ ܠܗ ܓܘܕܐ ܕܡܪ̈ܚܐ ܘܫ̈ܓܘܫܐ.", "ܘܗܘܼܐ ܥܠܝܗܘܢ ܪܝܫܐ. ܘܟܕ ܗܪܝܢ ܗܘܘ ܚܕ ܥܡ ܚܕܼ. ܐܡܿܪܝܢ ܗܘܘ ܡ̈ܠܐ ܒܝ̈ܫܬܐ ܥܠ ܚܕ̈ܕܐ.", "ܘܫܕܝܢ ܗܘܘ ܟܐ̈ܦܐ. ܘܕܟܐܿܐ ܗܘܐ ܒܗܘܢ ܠܝܬ. ܘܕܡܝܐ ܠܡܕܝܢܬܐ ܕܡܕܒܪܢܐ ܠܝܬ", "ܠܗܿ. . ܬܘ ܒܒܗܢܘܢ ܙܒ̈ܢܐ ܐܬܚܙܝ ܗܘܐ ܒܐܘܪܫܠܡ ܛܘܦܣܐ ܕܠܣ̈ܛܝܐܼ. ܕܒܐܝܡܡܐ ܒܡܨܥܬܗܿ ܕܡܕܝܢܬܐ", "ܩܛܿܠܝܢ ܗܘܘ ܠܐܝܠܝܢ ܕܦܿܓܥܝܢ ܗܘܘ ܒܗܘܢ. ܝܬܝܪܐܝܬ ܒܥܐܕ̈ܐ ܡܚܠܛܝܢ ܗܘܘ ܒܟ̈ܢܫܐ. ܘܡܛܿܫܝܢ", "ܗܘܘ ܠܣܝ̈ܦܐ ܬܚܝܬ ܠܒܘܫـ[ـܝ̈ܗܘܢ.] ܘܒܗܘܢ ܕܓܫܝܢ ܗܘܘ ܠܐܢ̈ܫܐ ܝܕ̈ܝܥܐ. ܘܡܐ ܕܢܦܠܘ ܗܿܘܝܢ", "ܗܘܘ ܐܦ ܗܢܘܢ ܡܢ ܓܒܐ ܕܐܝܠܝܢ ܕܡܬܪܥܡܝܢ ܥܠ ܩܛܘ̈ܠܐ. ܘܡܛܠ ܐܣܟܡـ[ـܗܘܢ] ܠܐ ܡܬܝܕܥܝܢ ܗܘܘ.", "ܩܕܡܐܝܬ ܐܬܩܛܠ ܗܘܐ ܝܘܢܬܢ ܪܒ ܟ̈ܗܢܐ. ܘܡܢ ܒܬܪܗ ܒܟܠܝܘܡ ܡܬܩܛܠܝܢ ܗܘܘ ܣܓܝ̈ܐܐ. ܒܝܫܐ ܗܘܼܬ", "ܕܝܢ ܕܚܠܬܐ ܡܢܗ ܡܢ ܚܫܐ ܕܟܠܥܕܢ. ܘܐܝܟ ܕܒܩܪܒܐ ܡܣܟܐ ܗܘܐ ܟܠܢܫ ܡܘܬܗ.܀܀ ܫܢܬ .ܒ. ܐܠܦ̈ܝܢ", "ܘܫܒ̈ܥܝܢ ܘܬܪ̈ܬܝܢ܆ ܥܒܼܕ ܝܗ̈ܘܕܝܐ ܡܪ[ܕܐ] ܒܩܣܪܝܐ. ܘܣܓܝ̈ܐܐ ܡܢܗܘܢ ܐܒܕ.܀܀ ܫܢܬ .ܒ. ܐܠܦ̈ܝܢ", "ܘܫܒ̈ܥܝܢ ܘܚܡܫܼ. ܐܫܬܪܝ ܦܝܠܟܣ ܡܢ ܝܗܘܕܐ. ܘܐܬܼܐ ܦܗܣܛܘܣ ܐܦܛܪܘܦܐܼ ܠܕܘܟܬܗ.܀܀ ܘܒܫܢܬ .ܒ.", "ܐܠܦ̈ܝܢ ܘܫܒ̈ܥܝܢ ܘܫܬܼ. ܐܫܬܕܪ ܦܘܠܘܣ ܟܕ ܐܣܝܪ ܠܪܗܘܡܝ ܙܒܢܬܐ ܩܕܡܝܬܐ.܀܀ ܫܢܬ .ܒ. ܐܠܦ̈ܝܢ", "ܘܫܒ̈ܥܝܢ ܘܫܒܥܼ. ܐܣܗܕ ܩܕܝܫܐ ܝܥܩܘܒ ܐܚܘܕܝ ܕܡܪܢ ܕܗܼܘ ܗܘܼܐ ܐܦܝܣܩܦܐ ܕܥܕܬܐ ܕܐܘܪܫܠܡ", "ܩܕܡܝܐ.܀ ܝܗܘܕܗܝܐ ܕܝܢ [ܟܕ ܩܪܐ] ܦܘܠܘܣ ܒܓܢ̈ܘܗܝ ܕܩܝܼܣܪ ܘܐܫܬܕܪ ܠܪܗܘܡܐ ܡܢ ܦܣܛܘܣܼ. ܢܦܠܘ", "ܡܢ ܗܿܝ ܡܚܫܒܬܐ ܕܢܟܠܐ ܕܡܬܚܫܒܝܢ ܗܘܘ ܥܠܘܗܝ. ܗܦܟܘ ܠܗܘܢ ܥܠ ܝܥܩܘܒ ܐܚܘܗܝ ܕܡܪܢ. ܗܿܘ ܕܩܼܒܠ", "ܗܘܐ ܡܢ ܫܠܝ̈ܚܐ ܬܪܢܘܣ ܕܐܦܝܣܩܦܘܬܐ ܕܐܘܪܫܠܡ. ܡܪܚܘܬܗܘܢ ܕܝܢ ܕܥܠܘܗܝ ܗܟܢܐ ܗܘܼܬ. ܐܝܬܝܘܗܝ", "ܠܡܨܥܬܐ. ܘܐܠܨܝܢ ܗܘܘ ܠܗ ܕܢܟܦܘܪ ܒܗܝܡܢܘܬܐ ܕܡܫܝܚܐܼ ܠܥܝܢ ܟܢܫܐ ܟܠܗ.", "ܗܼܘ ܕܝܢ ܠܒܪ ܡܢ ܨܒܝܢܐ ܘܣܘܟܝܐ ܕܟܠܗܘܢ ܒܩܠܐ ܪܡܐ ܠܥܝܢ ܟܠܗ ܥܡܐ ܐܘܕܝ ܒܦܪܪܣܝܐܼ. ܕܒܪܗ ܗܼܘ", "ܕܐܠܗܢ ܡܪܢ ܝܫܘܥ ܡܫܝܚܐ. ܘܟܕ ܠܐ ܐܫܟܚܘ ܕܢܣܝܒܪܘܢ ܣܗܕܘܬܗ: ܡܛܠ ܕܠܟܠܢܫ ܡܗܝܡܢܗܘܼܐ ܕܙܕܝܩܐ", "ܗܼܘ. ܡܛܠ ܓܡܝܪܘܬܐ ܕܕܘܒܪ̈ܐ ܕܚܟܡܬܗܼ. ܘܕܚܠܬ ܐܠܗܐ ܕܒܗܿ ܐܝܬܘܗܝ ܗܘܐ. ܐܫܟܚܘ ܠܗܘܢ ܓܝܪ", "ܙܒܢܐ ܕܥܗܢ ܡܛܠ ܕܦܗܣܛܘܣ ܡܝܬ ܠܗ ܒܝܗܘܕ. ܘܡܕܒܪܢܐ ܠܝܬ ܗܘܐ ܠܗܘܢ ܒܗ ܒܙܒܢܐ. ܘܕܠܐ ܪܝܫܐ", "ܘܡܕܒܪܢܐ ܐܝܬܝܗܿ ܗܘܬ ܡܦܪܢܣܢܘܬܐ ܕܬܡܢ.. ܝܥܩܘܒ ܕܝܢ ܐܚܘܗܝ ܕܡܪܢܼ. ܗܿܘ ܕܙܕܝܩܐ ܡܢ ܟܠܢܫ", "ܡܫܬܡܗ ܗܘܐ܇ ܡܢ ܡܪܢ ܕܝܢ ܘܥܕܡܐ ܠܗܫܐܿ. ܗܼܘ ܕܒܪ ܥܕܬܐ ܕܐܘܪܫܠܡ. ܡܛܠ ܕܣܝ̈ܐܐ ܐܝܬ ܗܘܐ", "ܕܡܢܬܩܪܝܢ ܗܘܘ ܝܥܩܘܒ ܒܗ ܒܙܢܐ.. ܗܢܐܕܝܢ ܡܢ ܟܪܣܗܿ ܕܐܡܗ ܩܕܝܫܐ ܗܘܐ. ܘܚܡܪܐ ܘܫܟܪܐ ܠܐ", "ܐܫܬܝ. ܘܡܕܡ ܕܐܝܬ ܒܗ ܢܦܫܐ ܠܐ ܐܟܠ. ܘܡܕܟܝܐ ܥܠ ܪܝܫܗ ܠܐ ܣܠܩ. ܘܡܫܚܐ ܠܐ ܡܫܚ. ܘܒܒܠܢܐ ܠܐ", "ܐܬܚܫܚ. ܠܗܢܐ ܒܠܚܘܕܘܗܝ ܥܐܠ ܗܘܐ ܠܗܟܝܠܐ. ܘܡܫܟܚܝܢ ܗܘܘ ܠܗ ܕܒܪܝܟ ܥܠ ܒܘܪ̈ܟܘܗܝ. ܘܫܐܠ ܗܘܐ", "ܫܘܒܩܢܐ ܚܠܦ ܥܡܐ. ܥܕܡܐ ܕܐܬܩܿܫܝ ܒܘܪ̈ܟܘܗܝ ܐܦܟ ܓܡܠܐܼ. ܡܛܠ ܕܐܡܝܢܐܝܬ ܒܪܟ ܗܘܐ ܘܣܿܓܕ", "ܠܐܠܗܐ. ܘܫܐܠ ܗܘܐ ܫܘܒܩܢܐ ܥܠ ܥܡܐ. ܘܡܛܠ ܡܝܬܪܘܬܐ ܕܙܕܝܩܘܬܗܼ ܡܬܩܪܐ ܗܘܐ ܙܕܝܩܐ ܘܫܘܪܗ", "ܕܥܡܐܼ ܘܙܕܝܩܘܬܗܼ. ܐܝܟ ܕܢܒ̈ܝܐ ܐܡܪܝܢ ܥܠܘܗܝ. ܐܢ̈ܫܐ ܡܢ ܗܠܝܢ ܫܒ̈ܥ ܗܪ̈ܣܝܣܼ ܕܐܝܬܘܗܝ", "ܒܝܗܗܘܕܝܐܼ. ܡܫܐܠܝܢ ܗܘܘ ܠܗ܇ ܕܐܝܢܐ ܗܼܘ ܬܪܥܐ ܕܝܫܘܥ. ܗܼܘ ܕܝܢ ܐܡܼܪ ܠܗܘܢ:", "ܕܗܢܘ ܦܪܘܩܐ. ܘܡܢܗܘܢ ܗܝܡܢܘ ܕܝܫܘܥ ܗܘ ܡܫܝܚܐ. ܗܠܝܢ ܕܝܢ ܗܪ̈ܣܝܣ ܕܡܩܕ̈ܡܢ ܐܡܝܪ̈ܢܼ ܠܐ", "ܡܗܝܡܢܝܢ ܗܘܘܼ ܘܐܦܠܐ ܕܩܡ ܡܢ ܒܝܬ ܡܝ̈ܬܐܼ. ܐܦ ܠܐ ܕܐܿܬܐ ܕܢܦܪܘܥ ܠܟܠܢܫ ܐܝܟ ܥܒܕ̈ܘܗܝ.", "ܘܐܝܠܝܢ ܕܗܝܡܢܘܼ. ܡܛܠ ܝܥܩܘܒ ܗܼܘ ܗܝܡܢܘ. ܟܕ ܕܝܢ ܣܓܝܗܐܐ ܡܢ ܪ̈ܝܫܘܗܝ ܕܥܡܐ ܡܗܝܡܢܝܢ ܗܘܘ", "ܛܘܪܒܐ ܐܝܬ ܗܘܬ ܕܝܗܘܕ̈ܝܐ ܘܕܣܦܪ̈ܐ ܘܦܪ̈ܝܫܐ. ܘܐܿܡܪܝܢ. ܗܘܘ: ܕܡܬܐܠܨ ܠܗ ܟܠܗ ܥܡܐܼ ܕܢܣܟܐ", "ܠܝܫܘܥ ܡܫܝܚܐ. ܘܐܬܟܢܫܘ ܕܝܢ ܘܐܿܡܪܝܢ ܠܗ ܠܝܥܩܘܒ: ܒܥܝܢܢ ܡܢܟܼ ܟܠܝܘܗܝ ܠܥܡܐ. ܡܛܠ ܕܛܥܐ", "ܒܝܫܘܥ ܕܗܼܘܝܘ ܡܫܝܚܐ. ܒܿܥܝܢܢ ܡܢܟܼ ܐܦܝܣ ܠܟܠܗܘܢ ܐܝܠܝܢ. ܕܐܬܘ ܠܘܝܡܐ ܕܦܣܟܐ ܥܠ ܝܫܘܥ. ܠܟ", "ܓܝܪ ܟܠܢ ܡܬܛܦܝܣܝܢܢ. ܚܢܢ ܓܝܪ ܣܗܕܝܢܢ ܠܟ ܘܟܠܗ ܥܡܐ ܕܙܕܝܩܐ ܐܝܬܝܟ: ܘܒܐ̈ܦܐ ܕܐܢܫ ܠܐ ܢܿܣܒ", "ܐܢܬ. ܐܢܬ ܗܟܝܠ ܐܦܝܣ ܠܗܢܐ ܟܢܫܐ ܕܠܐ ܢܛܥܘܢ ܡܛܠ ܝܫܘܥ. ܐܦ ܓܝܪ ܟܠܗ ܥܡܐ ܘܚܢܢ ܟܠܗ", "ܡܬܛܦܝܣܝܢܢ ܠܟ. ܩܘܡ ܠܟ ܗܟܝܠ ܥܠ ܟܢܦܐ ܕܗܝܟܠܐ. ܕܬܗܘܐ ܡܬܚܙܐ ܡܢ ܠܗܠ. ܘܢܗܘܝܢ ܡܫܬܡܥܢ", "ܡܠܝܗܟ ܠܟܠܗ ܥܡܐ. ܡܛܠ ܓܝܪ ܦܣܟܐ ܐܬܘ ܟܠܗܘܢ ܫܒ̈ܛܐ ܥܡ ܥܡ̈ܡܐ. ܘܐܩܝܡܘܗܝ ܥܠ ܟܢܦܐ ܕܗܝܟܠܐ", "ܣܦܪ̈ܐ ܘܦܪ̈ܝܫܐ. ܘܩܥܘ ܘܐܡܪ ܠܗ: ܙܕܝܩܐܼ ܕܠܟ ܘܠܿܐ ܕܢܬܛܦܝܣ ܟܠܢ. ܡܛܠ ܕܥܡܐ ܛܥܐ ܠܗ ܒܬܪ", "ܝܫܘܥ ܗܿܘ ܕܐܨܛܠܒ. ܐܡܿܪ ܠܢ ܕܐܝܢܐ ܗܼܘ ܬܪܥܐ ܕܝܫܘܥ. ܘܥܢܼܐ ܒܩܠܐ ܪܡܐ ܘܐܼܡܪ: ܡܢܐ ܡܫܐܠܝܢ", "ܐܢܬܘܢ ܠܝ ܥܠ ܒܪܗ ܕܐܢܫܐ ܗܼܘ ܝܿܬܒ ܥܠ ܝܡܝܢܐ ܕܚܝܠܐ ܪܒܐ. ܘܥܬܝܕ ܕܢܐܬܐ ܥܠ ܥܢ̈ܢܝ ܫܡܝܐ.", "ܘܟܕ ܣܓܝ̈ܐܐ ܐܫܬܪܪܘ ܘܡܫܒܚܝܢ ܗܘܘ ܥܠ ܣܗܕܘܬܗ ܕܝܥܩܘܒܼ. ܘܐܡܪܝܢ ܗܘܘ: ܐܘܫܥܢܐ ܠܒܪܗ ܕܕܘܝܕ.", "ܗܝܕܝܢ ܬܘܒ ܗܢܘܢ ܣܦܪ̈ܐ ܘܦܪ̈ܝܫܐ ܐܿܡܪܝܢ ܗܘܘ ܠܘܬ ܚܕܗܕܐ: ܕܒܝܫܐܝܬ ܥܒܼܕܢܢ", "ܕܝܗܼܒܢܢ ܠܗ ܠܝܫܘܥܼ ܕܐܝܟ ܗܕܐ ܣܗܕܘܬܐ. ܐܠܐ ܢܣܩ ܘܢܪܡܝܘܗܝ. ܕܢܕܚܠܘܢ ܘܠܐ ܢܗܝܡܢܘܢܝܗܝ.", "ܘܩܥܘ ܘܐܡܪܘ܇ ܐܘ ܐܘ ܙܕܝܩܐܼ. ܛܥܼܐ ܠܗ. ܘܫܡܠܝܘ ܗܘܘ ܗܿܘ ܡܕܡ ܕܟܬܝܒ (ܒܐܫܥܝܐܼ ܕܪܝܡܝܘܗܝ", "ܠܙܕܝܩܐ) ܡܛܠ ܕܠܐ ܚܫܚ ܠܢܼ ܡܛܠ ܗܢ ܥܒܕ ܐܝܕ̈ܝܗܘܢ ܢܐܟܠܘܢ. ܣܠܩܘ ܗܟܝܠ ܘܐܪܡܘܗܝ ܠܙܕܝܩܐ.", "ܘܐܿܡܪܝܢ ܗܘܘ ܠܚܕܗܕܐ ܢܪܓܡܝܘܗܝ ܠܙܕܝܩܐ ܝܥܩܘܒ. ܘܫܪܝܘ ܪܓܡܿܝܢ ܗܘܘ ܠܗ. ܡܛ ܠܕܟܕ ܢܼܦܠ ܠܐ", "ܡܝܬ ܗܘܐ. ܐܠܐ ܐܬܗܦܟ ܘܣܡ ܒܘܪܟܐ. ܘܐܡܪ ܒܥܐ ܐܢܐ ܡܢܟ ܡܪܝܐ ܐܠܗܐܼ. ܫܒܘܩ ܠܗܘܢ. ܠܐ ܓܝܪ", "ܝܿܕܥܝܢ ܡܢܐ ܥܿܒܕܝܢ. ܘܟܕ ܗܟܢܐ ܪܓܡܝܢ ܗܘܘ ܠܗܼ. ܚܕ ܡܢ ܟ̈ܗܢܐ ܒ̈ܢܝ ܪܒܟ ܒܪ ܪܟܒܝܡܼ. ܡܢ", "ܗܢܘܢ ܕܡܣܗܕ ܥܠܝܗܘܢ ܐܪܡܝܐ ܢܒܝܐ: ܩܥܼܐ ܘܐܡܼܪ ܗܘܐ: ܫܠܘ. ܡܢܐ ܥܿܒܕܝܢ ܐܢܬܘܢ. ܡܨܠܝܘ ܡܨܠܐ", "ܥܠܝܟܘܢ ܙܕܝܩܐ. ܘܢܣܼܒ ܚܕ ܡܢܗܘܢ ܡܢ ܩܨܪܐ ܩܝܣܐ ܗܿܘ ܕܥܿܨܪ ܗܘܐ ܒܗ ܡܐܢ̈ܐܼ. ܘܡܚܝܗܝ ܥܠ", "ܪܝܫܗ ܠܙܕܝܩܐ. ܘܗܟܢܐ ܐܣܗܕ. ܘܩܒܪܘܗܝ ܥܠ ܕܘܟܬܗ ܥܠ ܓܢܒ ܗܝܟܠܐ.܀ ܗܘܐ ܕܝܢ ܡܢ ܒܬܪܗ ܐܦܝܣܩܦܐ", "ܒܐܘܪܫܠܡ ܫܡܥܘܢ ܒܪ ܩܠܝܘܦܐܼ. ܐܚܘܗܝ ܕܝܘܣܦ ܡܪܟܗܿ ܕܡܪܝܡ ܘܐܒܘܗܝ ܕܝܥܩܘܒ. ܗܢܐ ܫܡܥܘܢ", "ܕܐܬܩܪܝ ܣܝܡܘ̤ܼ ܗܘܐ ܡܕܒܪܢܐ ܕܐܘܪܫܠܡ ܒܬܪ ܝܥܩܘܒ ܒܪ ܕܕܗ.܀܀ ܘܒܫܢܬ .ܒ. ܐܠܦ̈ܝܢ ܘܫܒ̈ܥܝܢ", "ܘܬܡܢܐܼ. ܡܝܬ ܩܕܝܫܐ ܡܪܩܘܣ ܐܦܝܣܩܦܐ ܕܐܠܟܣܢܕܪܝܐ. ܘܗܘܐ ܒܕܘܟܬܗ ܐܢܝܢܘܣ.܀܀ ܫܢܬ .ܒ. ܐܠܦ̈ܝܢ", "ܘܬܡ̈ܢܝܢ܆ ܗܘܐ ܪܥܠܐ ܪܒܐ ܘܙܝܥܐܼ. ܘܢܼܦܠ ܒܗ ܒܐܪܥܐ ܕܐܣܝܐ ܡܕ̈ܝܢܬܐ ܬܠ̈ܬ ܠܕܩܝܐ ܘܐܝܪܦܘܠܝܣ", "ܘܩܘܠܣܐ..܀ ܒܗܢܐ ܙܒܢܐ ܥܒܕ ܡܪܕܐ ܥܡܐ ܕܝܗ̈ܘܕܝܐ. ܬܘܒ ܝܘܣܝܦܘܣ ܬܢܝ ܒܝ̈ܫܬܐ", "ܕܐܕܪܟ ܠܥܡܐ ܕܝܗ̈ܘܕܝܐ. ܕܡܚܘܐ ܒܡ̈ܠܘܗܝ ܥܡ ܐܚܪ̈ܢܝܬܐ ܣܓܝ̈ܐܬܐ. ܣܓܝ̈ܐܐ ܡܠܡ ܡܢ ܢܐܝܠܝܢ", "ܕܡܝܩܪܝܢ ܗܘܘ ܒܝܗ̈ܘܕܝܐ ܐܬܢܓܕܘ ܒܡ̈ܚܘܬܐ ܒܐܘܪܫܠܡܼ. ܘܐܙܕܩܦ ܒܬܪ ܪܝܫܗܘܢ. ܡܢ ܐܝܕ̈ܝ", "ܦܠܘܪܘܣ: ܗܿܘ ܕܕܐܝܬܘܗܝ ܐܦܛܪܘܦܐ ܕܝܗܘܕܼ. ܟܕ ܐܬܬܥܝܪ ܗܘܐ ܫܘܪܝܐ ܕܩܪ̈ܒܐܼ. ܒܫܢܬ ܬܪܬܥܣܪ̈ܐ", "ܕܡܕܒܪܢܘܬܗ ܕܢܐܪܘܢ. ܘܒܟܠܗܿ ܣܘܪܝܐ ܒܡܪܕܐ ܕܥܒܕ ܝܗ̈ܘܕܝܐܼ. ܕܠܘܚܝܐ ܡܪܝܪܐ ܐܕܪܟ ܠܒ̈ܢܝ ܥܡܐ.", "ܕܒܟܠ ܐܬܪ ܡܢ ܥܡܘܪ̈ܐ ܕܡ̈ܕܝܢܬܐ ܕܠܐ ܪ̈ܚܡܐ ܐܝܟ ܕܒܩܪܒܐ ܡܬܩܛܠܝܢ ܗܘܘ. ܘܚܙܐ ܗܘܐ ܐܢܫ", "ܠܡܕ̈ܝܢܬܐ ܕܡ̈ܠܝܢ ܦܓܪ̈ܐ ܡܝ̈ܬܐ. ܕܠܐ ܩܒܝܪܝܢ ܘܕܫܝܢ ܐܟܚܕܐܼ. ܛܠܝ̈ܐ ܘܣܒ̈ܐ ܘܢ̈ܫܐ. ܕܐܦܠܐ", "ܐܣܟܝܡܐ ܕܦܘܪ̈ܣܝܗܘܢ. ܡܟܣܝ ܗܘܐ. ܘܟܠܗܘܢ ܗܘܦܪ̈ܟܝܣ ܡܠܝܢ ܗܘܘ ܐܘ̈ܠܨܢܐ ܕܠܐ ܡܬܬܢܝܢ. ܥܫܝܢ", "ܗܘܐ ܕܝܢ ܠܘܚܡܐ ܕܫܘ̈ܢܩܐ ܐܦ ܡܪܚܘܬܐ ܕܟܠܝܘܡ ܡܣܬܥܪܐ ܗܘܬ. ܗܠܝܢ ܐܡܪ ܒܡ̈ܠܘܗܝ ܝܘܣܝܦܘܣܼ", "ܕܠܝܗ̈ܘܕܝܐ ܗܠܝܢ ܓܕ̈ܫ ܠܗܘܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܚܕܐܼ. ܡܝܬ ܡܥܢܘ ܡܠܟܐ ܕܐܘܪܗܝ.", "ܘܐܚܕ ܡܠܟܘܬܐ ܐܒܓܪ ܒܪ ܡܥܢܘ ܫ̈ܢܝܐ ܥܣܪ̈ܝܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܬܪ̈ܬܝܢ܆ ܩܛܠ", "ܢܐܪܘܢ ܠܟܘܠܗܘܢ ܪܘܪ̈ܒܢܐ ܕܪ̈ܗܘܡܝܐܼ ܥܠ ܣܗܕܘܬܐ ܕܡܫܝܚܐ. ܩܛܠ ܕܝܢ ܐܦ ܠܐܢܬܬܗ ܘܒܢ̈ܬܗ ܬܠܬ", "ܘܠܒ̈ܢܘܗܝ ܥܡܗܝܢ.܀܀ ܫܢܬ .ܒ. ܐܠܦܝܢ ܘܬܡ̈ܢܝܢ ܘܬܠ̈ܬܼ. ܐܣܗܕ ܦܘܠܘܣ ܘܦܛܪܘܣ ܒܪܗܘܡܐ.܀܀ ܫܢܬ", ".ܒ. ܐܠܦ̈ܝܢ ܘܬܡ̈ܢܝܢ ܘ.ܕ.. ܫܪܝ ܠܡܐܬܐ ܥܠ ܢܐܪܘܢ ܪܘܓܙܗ ܕܐܠܗܐ. ܘܒܗܿ ܒܫܢܬܐ ܗܕܐ ܡܪܕ ܥܡܐ", "ܕܝܗ̈ܘܕܝܐ. ܘܐܬܐ ܥܠܝܗܘܢ ܐܣܦܣܝܢܣܼ ܪܒ ܚܝܠܐ ܕܪ̈ܗܘܡܝܐ ܥܡ ܚܝܠܐ ܣܓܝܐܐ. ܘܢܩܫ ܥܠ ܐܘܪܫܠܡ.", "ܘܟܕ ܢܩܫܝܢ ܥܝܠܗܿ. ܘܫܪܝ ܠܡܐܬܐ ܠܗ ܠܢܐܪܘܢ ܣܒܪ̈ܬܐ ܒܝ̈ܫܬܐ ܡܢ ܟܠܓܒ̈ܝܢܼ ܩܼܛܠ ܢܦܫܗ ܒܐܝܕ̈ܘܗܝ.܀܀ ܫܢܬ .ܒ. ܐܠܦ̈ܝܢ ܘܬܡ̈ܢܝܢ ܘܚ̈ܡܫܼ. ܐܚܕ ܡܠܟܘܬܐ ܓܠܒܐ ܘܐܬܢܘܢ.", "ܚܝܠܐ ܕܝܢ ܕܪ̈ܗܘܡܝܐ ܕܥܠ ܐܘܪܫܠܡܼ ܐܡܠܟܘܗܝ ܠܐܣܦܣܝܢܣ. ܘܫܒܼܩ ܠܛܛܣ ܒܪܗ. ܘܗܼܘ ܐܙܠ ܠܡܚܕ", "ܡܠܟܘܬܐ.܀܀ ܫܢܬ ܐܠܦܝܢ ܬܪ̈ܝܢ ܘܬܡ̈ܢܝܢ ܘܫ̈ܬܼ. ܐܬܩܛܠ ܓܠܒܐ ܘܐܬܢܘܢܼ ܘܐܡܠܟ ܐܣܦܣܝܢܣ. ܐܡܪ", "ܓܝ ܝܘܣܝܦܘܣ ܡܟܒܬܢܐ ܕܗܼܘ ܩܝܦܐܼ ܡܛܠ ܕܩܘܝ ܒܚܗܝܐ ܥܕܡܐ ܠܚܘܪܒܐ ܕܐܘܪܫܠܡ.܇ ܡܢ ܒܬܪ ܕܩܡ", "ܢܐܪܘܢ ܒܡܠܟܘܬܐ ܬܠܥܬܣܪ̈ܐ ܫ̈ܢܝܢ ܘܦܠܓܗܿ. ܘܒܬܪ ܓܠܒܐ ܘܐܬܢܘܢ ܫܢܬܐ ܘܦܠܓܗܿ. ܘܐܣܦܣܝܢܘܣ ܢܨܚ", "ܒܩܪܒܐ ܕܥܡ ܝܗ̈ܘܕܝܐܼ. ܒܗܿ ܒܝܗܘܕ ܐܩܝܡܗ ܚܝܠܐ ܕܪ̈ܗܘܡܝܐ ܕܐܝܬ ܗܘܐ ܬܡܢ. ܕܢܗܘܐ ܡܠܟܐ", "ܘܐܘܛܘܩܪܛܘܪ. ܘܡܚܕܗܿ ܐܓܥܠ ܩܪܒܐ ܕܥܡ ܝܗܘ̈ܕܝܐ ܠܛܛܘܣ ܒܪܗ. ܘܗܼܘ ܐܙܠ ܠܗ ܠܪܗܘܡܐ.܀ ܡܢ ܒܬܪ", "ܣܘܠܩܗ ܕܦܪܘܩܢ܆ ܥܡ ܡܪܚܘܬܗܘܢ ܕܝܗ̈ܘܕܝܐ ܕܠܘܬܗܼ ܢܟ̈ܠܐ ܣ̈ܓܝܐܐ ܥܠ ܫܠܝ̈ܚܐ ܐܨܛܢܥܘ.", "ܘܩܕܡܝܐܝܬ ܩܛܠܘ ܠܐܣܛܦܢܣ ܒܟ̈ܐܦܐ. ܘܬܘܒ ܡܢ ܒܬܪܗ ܦܣܩ ܠܪܝܫܗ ܕܒܪ ܙܒܕܝ ܝܥܩܘܒ. ܘܬܘܒ", "ܠܠܝܥܩܘܒ ܐܚܘܗܝ ܕܡܪܢ. ܘܠܫܪܟܐ ܕܝܢ ܕܫܠܝ̈ܚܐ ܦܘܪ̈ܣܐ ܣܓܝ̈ܐܐ ܐܬܦܪܣܘ ܠܗܘܢܼ. ܐܝܟ ܕܠܡܘܬܐ.", "ܘܪܕܦ ܐܢܘܢ ܡܢ ܐܪܥܐ ܕܝܗܘܕ. ܗܢܘܢ ܕܝܢ ܕܐܫܬܕܪ ܡܢ ܡܪܢ ܠܒܝܬ ܥܡ̈ܡܐ ܠܡܟܪܙܘ ܣܒܪܬܐ ܒܫܡܗ. ܐܦ", "ܥܡܐ ܕܝܢ ܕܥܕܬܐ ܕܒܐܘܪܫܠܡܼ. ܐܝܟ ܕܡܢ ܓܠܝܢܐ ܕܗܘܐ ܥܠ ܢܨܝ̈ܚܐ ܕܒܗܘܢ ܩܕܡ ܩܪܒܐ ܐܬܦܩܕ ܗܘܐ", "ܠܗܘܢ ܕܢܦܩܘܢ ܡܢܗܿ ܡܢ ܡܕܝܢܬܐ. ܘܢܐܙܠܘܢ ܘܢܥܡܪܘܢ ܒܥܒܪܐ ܒܡܕܝܢܬܐܕܡܬܩܪܝܐ ܦܠܠܐ. ܟܘܠܗܘܢ", "ܐܝܠܝܢ ܕܐܝܬ ܗܘܐ ܒܐܘܪܫܠܡ ܕܡܗܝܡܢܝܢ ܒܫܡܝܚܐ. ܐܝܟ ܕܢܓܡܪܘܢ ܡܢܗܿ ܐܢ̈ܫܐ. ܘܗܝܕܝܢ ܢܐܬܐ", "ܥܠܝܗܿ ܕܝܢܐ ܕܬܒܥܬܐ ܡܢ ܐܠܗܐܼ. ܥܠܝܗܿ ܥܠ ܡܕܝܢܬ ܡܠܟܘܬܐ ܕܝܗ̈ܘܕܝܐ: ܘܥܠ", "ܟܠܗܿ ܐܪܥܐ ܕܝܗܘܕ: ܥܠ ܡܕܡ ܕܐܡܪܚ ܥܠ ܡܫܝܚܐ ܘܫܠܝ̈ܚܘܗܝ. ܐܝܟܢܐ ܕܢܟܦܪܝܗܿ ܠܟܠܗܿ ܫܪܒܬܐ", "ܕܪ̈ܫܝܥܐ ܡܢ ܗܿܘ ܐܬܪܐ. ܕܐܝܠܝܢ ܕܝܢ ܒܝ̈ܫܬܐ ܓܕܫ [ܠܟܠܗ ܥܡܐ ܒܟܠ] ܐܬܪ. ܘܕܐܝܟܢܐ ܥܡܘܪ̈ܐ", "ܕܝܗܘܕ ܒܫܢ̈ܕܐ ܒܝ̈ܫܐ ܝܬܝܪܐܝܬ ܐܫܬܢܩܘ. ܘܕܟܡܐ ܪ̈ܒܘܬܐ ܐܟܚܕܐ ܒܣܝܦܐ ܘܒܟܦܢܐ ܘܒܛܘܪ̈ܦܐ", "ܣܓܝ̈ܐܐ ܕܡܘܬܐ ܢܦܠܘ. ܘܫܒܝܐ ܕܗܘܐ ܠܡܕܝ̈ܬܐ ܣܓܝ̈ܐܬܐ ܕܝܗܘܕ. ܘܐܦ ܐܝܠܝܢ ܒܝ̈ܫܬܐ ܚܣܝ̈ܢܬܐ", "ܚܙܘ ܒܗܿ ܒܐܘܪܫܠܡ: ܐܝܠܝܢ ܥܪܩܘ ܗܘܘ ܠܡܬܓܘܣܘ ܒܗܿ. ܐܝܟ ܕܠܡܕܝܢܬܐܚܣܝܢܬܐ. ܘܐܣܟ̈ܝܡܘܗܝ ܕܟܠܗ", "ܩܪܒܐ. ܘܟܠ ܕܓܕܫ ܒܗ ܒܡ̈ܢܘܢ ܡܢ̈ܘܢ. ܘܕܐܝܟܢܐ ܩܡܬܼ ܒܚܪܬܐ ܐܬܿܐ ܕܛܢܦܘܬܐ ܕܚܘܪܒܐܼ. ܐܝܟ", "ܕܐܡܝܪ ܒܢܒܝܐܼ ܥܠ ܗܿܘ ܗܝܟܠܐ ܡܫܡܗܐ ܕܐܝܬܘܗܝ ܗܘܐ ܡܢ ܩܕܝܡ ܕܐܠܗܐ. ܕܐܝܟܢܐ ܐܬܚܒܠ ܡܠܝܐܝܬ", "ܒܢܘܪܐ. ܐܝܢܐ ܕܨܒܐ ܕܢܐܠܦ ܚܬܝܬܐܝܬ ܡܢ ܬܫܥܝܬܐ ܕܝܘܣܝܦܘܣ ܕܐܟܬܒ ܡܨܐ ܕܢܐܠܦ. ܕܐܝܢܐ ܕܝܢ", "ܡܚܘܐ ܗܼܘ ܗܢܐ ܝܘܣܦܘܣ ܕܐܬܟܢܫܘ ܗܘܘ ܡܢ ܟܠܗܿ ܝܗܘܕ ܒܝܘ̈ܡܬܗ ܕܥܐܕܐ ܕܦܣܟܐ. ܘܐܦܟ ܕܒܝܬ", "ܐܣܝܪ̈ܐ ܥܠܘ ܘܐܬܚܒܫܘ ܒܐܘܪܫܠܡ. ܐܝܟ ܬܠܬܡܐܐ ܪ̈ܒܘܬܢ ܢܦ̈ܫܬܐ. ܘܿܠܐ ܠܢ ܕܢܘܕܥ. ܙܕܩ ܗܘܐ ܓܝܪ", "ܕܒܗܢܘܢ ܝܘ̈ܡܬܐ ܕܟܕ ܟܢܝܫܝܢ ܗܘܘ ܐܡܪܚ ܥܠ ܦܪܘܩܐܼ. ܘܥܒܕ ܛܒ̈ܬܐ ܕܟܠ ܡܫܝܚܐ ܒܪܗ ܕܐܠܗܐܼ.", "ܕܒܗܘܢ ܢܬܚܒܫܘܢ ܐܝܟ ܕܒܒܝܬ ܐܣܝܪ̈ܐ. ܘܢܩܒܠܘܢ ܐܒܕܢܐ ܡܢ ܕܝܢܗ ܟܐܢܐ ܕܐܠܗܐ.܀ ܬܘܒ ܥܠ ܟܦܢܐ", "ܕܐܚܕ ܗܘܐ ܐܢܘܢ ܠܝܗ̈ܘܕܝܐܼ ܒܣܝܦܐ ܘܒܐ̈ܣܟܝܡܐ ܐܚܪ̈ܢܐ. ܘܐܡܪ ܒܠܚܘܕ ܥܠ", "ܐܘ̈ܠܨܢܐ ܡܪ̈ܝܪܐ ܕܐܕܪܟ ܐܢܘܢ ܒܟܦܢܐ. ܕܐܦܢ ܒܩܠܝܠ ܐܝܠܝܢ ܕܩܪܝܢ ܒܗܢܐ ܟܬܒܐܼ. ܢܗܘܘܢ ܝܕܥܝܢ", "ܕܡܣܡ ܒܪܝܫܐ ܕܡܪܚܘܬܗܘܢ ܕܥܠ ܡܫܝܚܐ ܒܥܓܠ ܐܕܪܟ ܐܢܘܢ ܡܢ ܐܠܗܐ. ܣܒ ܠܟ ܗܟܝܠ ܬܫܥܝܬܐ ܕܚ̈ܡܫ", "ܕܝܘܣܦܘܣ. ܘܩܪܝ ܕܡܢܐ ܓܕܫ ܠܗܘܢ ܒܗܿܘ ܙܒܢܐ: ܟܕ ܐܡܪ ܗܟܢܐ. ܕܐܝܠܝܢ ܠܡ ܕܐܼܝܬ ܗܘܐ ܠܗܘܢ", "(ܩܢܝܢܐ:) ܕܢܦܘܫ ܐܘ ܕܢܐܒܕ ܫܘܐ ܗܘܐ ܠܗܘܢ. ܒܥܠܬܐ ܓܝܪ ܕܡܪܟܒܝܢ ܗܘܘ ܠܐܢܫ. ܕܐܝܟ ܕܠܪ̈ܘܡܝܐ", "ܒܥܐ ܕܢܫܠܡ. ܐܒܕ ܗܘܐܿ. ܡܛܠ ܩܢܝܢܗ. ܘܥܡܗ ܥܡ ܟܦܢܐ ܐܦ ܡܪܚܘܬܗܘܢ ܕܫ̈ܓܘܫܐ ܥܫܝܢܐ ܗܘܬ.", "ܘܟܠܝܘܡ ܬܪ̈ܬܝܗܝܢ ܗܠܝܢ ܒܝ̈ܫܬܐ ܡܬܓܘܙܠܢܢ ܗܘ̈ܝ. ܚܗܛܐ ܕܝܢ ܒܓܠܝܐ ܐܦܠܐ ܒܕܘܟ ܡܬܚܙܝܢ ܗ̈ܘܝ.", "ܫܘܪܝܢ ܗܘܘ ܘܥܐܠܝܢ ܘܡܒܨܝܢ ܒ̈ܬܐ. ܘܐܢ ܗܼܘ ܕܡܫܟܚܝܢ ܗܘܘ ܡܕܡ ܥܠ ܐܢܗܫܝܢ ܘܟܦܪܝܢ ܡܚܝܢ ܗܘܘ", "ܠܗܘܢ. ܘܐܠܐ ܡܫܟܚܝܢ ܗܘܘܼ ܐܝܟ ܕܠܐܢ̈ܫܐ ܕܡܢ ܐܘܠܨܢܐ ܛܫܝܘ ܡܫܢܝܩܝܢ ܗܘܘ ܠܗܘܢ. ܬܚܘܝܬܐ ܕܝܢ", "ܕܐܢ ܐܝܬ ܗܘܐ ܠܐܢ̈ܫܐ ܡܕܡ ܐܘ ܠܐ. ܚܙܬܐ ܕܦܓܪ̈ܝܗܘܢ ܕܕ̈ܘܝܐ ܐܝܬܝܗܿ ܗܘܼܬ. ܘܐܝܠܝܢ ܡܢܗܘܢ", "ܕܡܩܝܡܝܢ ܗܘܘ ܦܓܪ̈ܝܗܘܢ܆ ܡܣܬܒܪܝܢ ܗܘܘ ܕܣܝܒܪܬܐ ܡܕܡ ܡܫܪܬܚܐ ܗܘܬ ܠܗܘܢ. ܕܢܩܛܠܘܢ ܕܝܢ", "ܠܐܝܠܝܢ ܕܠܟܦܢܗܘܢ ܩܪܝܒܝܢ ܗܘܘ ܠܡܡܬ. ܗܕܐ ܕܠܐ ܡܚܫܒܬܐ ܐܝܬܝܗܿ ܗܘܬ. ܣܓܝ̈ܐܐ ܕܝܢ ܩܢܝܢܗܘܢ", "ܒܛܘܫܝܐ ܡܚܠܦܝܢ ܗܘܘ ܒܚܕ ܟܝܠܐܼ ܕܚ̈ܛܐܼ. ܐܢ ܥܬܝܪ̈ܐ ܐܝܬܝܗܘܢ ܗܘܘ. ܘܐܢ ܡܣܟܝܢܢܿ ܒܣܥܪܗܐ.", "ܘܡܛܫܝܢ ܗܘܘ ܢܦܫܗܘܢ ܒܒ̈ܬܐ ܓܘܗܝܐ. ܘܐܝܬ ܡܢܗܘܢ ܕܡܢ ܨܪܝܟܘܬܐ ܣܓܝܐܬܐ. ܐܝܟ ܕܐܝܬܝܗܢ ܚ̈ܛܐ", "ܐܟܠܝܢ ܗܘܘ ܠܗܝܢ. ܟܕ ܠܐܛܚܝ̈ܢܢ. ܐܝܬ ܕܝܢ ܕܐܦܝܢ ܗܘܘ ܐܝܟ ܕܐܢܢܩܐ ܦܩܕܐ ܗܘܬ. ܘܦܬܘܪܐ ܠܓܡܪ ܒܕܘܟ ܠܐ ܬܩܢ ܗܘܐ. ܘܡܢܗܿ ܡܢ ܢܘܪܐ ܚܛܦܝܢ ܗܘܘ ܘܐܟܠܝܢ ܠܗܿ ܠܣܝܒܪܬܐ", "ܟܕ ܠܐ ܒܫܝܠܐ. ܕܚܫܐ ܕܝܢ ܐܝܬܝܗܿ ܗܘܬ ܗܿܝ ܡܟܘܠܬܐ. ܘܠܕܡ̈ܥܐ ܫܘܝܐ ܗܘܬ ܗܼܝ ܚܙܬܐ. ܕܐܝܠܝܢ", "ܕܚܝܠܬܢܝܢ ܡܢ ܚܒܪܗܝܗܘܢ ܡܚܛܦܝܢ ܗܘܘ ܠܗܿ. ܘܐܝܠܝܢ ܕܟܪ̈ܝܗܝܢ ܥܘܝܢ ܗܘܘ. ܠܟܠ ܚܫܝܢ ܚܣܢ", "ܐܘܠܨܢܗ ܕܟܦܢܐ. ܘܡܕܡ ܕܡܘܒܕ ܕܠܐ ܒܗܬܬܐ ܐܟܘܬܗ ܠܝܬ. ܨܒ̈ܘܬܐ ܓܝܪ ܕܒܓܒܐ ܐܚܪܢܐ ܫ̈ܘܝܢ", "ܠܬܚܡܨܬܐ ܒܗ ܓܝܪ ܕܝܠܗ ܡܬܫ̈ܝܛܢ. ܢܗܫܐ ܡܢ ܓܒܪ̈ܝܗܝܢ. ܘܛܗܠܝܐ ܡܢ ܐܒ̈ܗܝܗܘܢ. ܘܕܫܦܠܐ ܡܢ", "ܟܠܗܝܢܼ ܐܡܗ̈ܬܗܘܢ ܕܝ̈ܠܘܕܐ ܡܢ ܦܘ̈ܡܝܗܘܢ ܚܛܦܢ ܗܘ̈ܝ ܠܗܿ ܠܡܟܘܠܬܐ. ܘܟܕ ܪ̈ܚܘܡܝܗܝܢ", "ܒܐܝܕܗܝܗܝܢ ܚܿܡܝܢ ܗܘܘ. ܠܐ ܚܝܣܢ ܗܘ̈ܝ ܕܢܣܒܢ ܢܘ̈ܛܦܬܐ ܕܚܝ̈ܝܗܘܢ. ܘܟܕ ܗܟܢܐ ܐܟܿܠܝܢ ܗܘܘ.", "ܠܡܛܫܝܘ ܠܐ ܡܫܟܚܝܢ ܗܘܘ. ܒܟܘܠ ܕܘܟ ܡܛܝܢ ܗܘܘ ܗܿܢܘܢ ܫ̈ܓܘܫܐ. ܘܡܕܪܟܝܢ ܗܘܘ ܠܗ ܠܗܿܘ ܡܕܡ", "ܕܚܛܦܝܢ ܗܘܘ. ܐܡܬܝ ܓܝܪ ܕܚܙܝܢ ܗܘܘ ܒܕܘܟ ܬܪܥܐ ܕܐܚܝܕ. ܐܬܿܐ ܗܘܬ ܗܕܐܼ ܕܐܝܠܝܢ ܕܐܝܬ ܠܓܘ", "ܡܢܗܼ ܕܡܕܡ ܡܟܠܘܬܐ ܐܟܠܝܢ ܗܘܘ. ܘܡܚܕܗܿ ܡܬܒܪܝܢ ܗܘܘ ܠܗܘܢ ܠܬܪ̈ܥܐ. ܘܫܘܪܝܢ ܗܘܘ ܘܥܠܝܢ ܘܡܢ", "ܓܓܪܬܗܘܢܼ. ܚܒܨܝܢ ܗܘܘ ܘܡܦܩܝܢ ܠܗܿ. ܒܠܥܝܢ ܗܘܘ ܕܝܢ ܣ̈ܒܐ ܥܠ ܕܡܚܡܣܢܝܢ ܗܘܘ ܒܗܿ ܒܣܝܒܪܬܐ.", "ܘܡܢܬܫ ܗܘܐ ܣܥܪܐ ܕܢ̈ܫܐ ܕܡܛܫܝܢ ܗܘ̈ܝ ܡܕܡ ܕܡܟܘܠܬܐ. ܘܠܝܬ ܗܘܐ ܪ̈ܚܡܐ ܥܠ ܣܝ̈ܒܬܐ ܘܥܠ", "ܝ̈ܠܘܕܐ. ܠܝ̈ܠܘܕܐ ܓܝܪ ܫܩܠܝܢ ܗܘܘ ܠܗܘܢ. ܘܒܗܿ ܒܡܟܘܠܬܐ ܬܠܝܢ ܗܘܘ ܠܗܘܢܼ ܘܫܩܦܝܢ ܥܠ ܐܪܥܐ.", "ܐܝܠܝܢ ܕܝܢ ܕܩܕܡ ܕܢܥܠܘܢܼ ܩܕܡܝܢ ܗܘܘ ܘܐܟܠܝܢ ܠܗܿ ܠܡܟܘܠܬܐ. ܥܠ ܕܠܐ ܐܕܪܟ ܐܢܘܢ. ܐܝܟ ܐܢܗܫܐ", "ܕܡܬܛܠܡܘ ܐܬܛܠܡܘ ܡܬܡܪܡܪܝܢ ܗܘܘ. ܘܡܬܦܪܣܝܢ ܗܘܘ ܕܢܫܟܚܘܢ ܙܢ̈ܝܐ ܒ̈ܝܫܐ", "ܕܫ̈ܢܕܐ ܠܒܨܬܐ ܕܣܝܒܪܬܐ. ܟ̈ܘܫܢܐ ܓܝܪ ܣܟܪܝܢ ܗܘܘ ܒܪ̈ܚܡܝܗܘܢ ܕܡܫ̈ܢܩܐܼ ܘܫ̈ܒܛܐ ܚܪ̈ܝܦܐ ܡܚܝܢ", "ܗܘܘ ܒܡ̈ܬܒܝܗܘܢ. ܕܙܘܥܐ ܗܘܐ ܕܝܢ ܐܦ ܠܡܫܡܥܬܐ ܡܕܡ ܕܣܒܠ ܗܘܐ ܐܢܫ ܒܡܘܕܝܢܘܬܐ ܕܚܕܐ ܓܪܝܨܬܐ", "ܘܥܠ ܡܠܐ ܟܦܐ ܩܡܚܐ ܕܣܥܪ̈ܐ. ܡܫܢ̈ܩܢܝܗܘܢ ܐܦܠܐ ܡܟܦܢ ܟܦܢܝܢ ܗܘܘ. ܒܨܝܪܐ ܗܘܬ ܕܝܢ ܗܕܐ", "ܩܫܝܘܬܐ ܒܥܝ̈ܢܝܗܘܢ ܕܒܐܢܢܩܐ ܢܚܛܦܘܢ ܗܘܘ. ܡܬܕܪܫܝܢ ܗܘܘ ܒܗܿ ܒܩܫܝܘܬܐ. ܘܙܘܕ̈ܐ ܡܩܕܡܝܢ ܗܘܘ", "ܡܬܩܢܝܢ ܠܗܘܢ ܠܝܘ̈ܡܬܐ ܕܡܢ ܒܬܪܟܝܢ. ܠܐܝܠܝܢ ܕܝܢ ܕܪܫܦܝܢ ܘܢܦܩܝܢ ܠܡܛܪܬܐ ܕܪ̈ܗܘܡܝܐ ܒܠܠܝܐ.", "ܕܢܠܩܛܘܢ ܝܘܪܩܐ ܕܕܒܪܐ ܘܥܣܒܐ. ܐܪܥܝܢ ܗܘܘ ܠܗܘܢ܇ ܘܡܐ ܕܗܐ ܣܒܪܘ ܕܐܡܕܘ ܡܢ ܒܥܠܕܒ̈ܒܝܗܘܢ", "ܚܛܦܝܢ ܗܘܘ ܡܢܗܘܢ ܗܧܘ ܡܕܡ ܕܐܝܬܝܘ. ܘܟܡܐ ܙܒ̈ܢܝܢ ܡܬܟܫܦܝܢ ܗܘܘ ܠܗܘܢ. ܟܕ ܡܘܡܝܢ ܠܗܘܢ.", "ܒܗܿܘ ܫܡܐ ܕܚܝܠܐ ܕܐܠܗܐ. ܕܢܬܠܘܢ ܠܗܘܢ ܡܢܬܐ ܩܠܝܠ ܡܢ ܗܿܘ ܡܕܡ ܕܐܬܛܪܦܘ ܘܐܬܐܠܨܘ ܘܐܝܬܝܘ.", "ܘܡܕܡ ܡܢܗ ܠܐ ܝܗܒܝܢ ܗܘܘ ܠܗܘܢ. ܚܒܝܒܐ ܗܘܬ ܠܗܘܢ ܕܝܢ ܗܕܐ ܕܡܐܒܕ ܠܐ ܢܐܒܕܘܢ ܥܡ", "ܬܚܠܘܨܝܗܘܢ.܀ ܘܒܬܪ ܩܠܝܠ ܡܘܣܦ ܘܐܡܪ. ܕܠܝ̈ܗܘܕܝܐ ܠܡ ܥܡܗܿ ܥܡ ܡܦܩܬܗܘܢ ܐܬܦܣܩ ܗܘܐ ܣܒܪܐ", "ܕܚܝ̈ܝܗܘܢ. ܘܟܕ ܚܣܝܢ ܗܘܐ ܟܦܢܐ ܒܟܠ ܒ̈ܬܝܢ ܘܒܟܠ ܫܪ̈ܒܢ ܘܪܥܐ ܗܘܐ ܠܗ ܠܥܡܐ. ܐܓܪ̈ܐ ܓܝܪ", "ܡܠܝܢ ܗܘܘ ܢ̈ܫܐ ܘܛܗܠܝܐ ܕܡܫܪܝܢ ܘܫܕܝܢ. ܘܒܪ̈ܝܬܐ ܣܒ̈ܐ ܡܝ̈ܬܐ. ܛܠܝ̈ܐ ܕܝܢ ܘܥܠܝ̈ܡܬܐ ܢܝܕܝܢ", "ܗܘܘ. ܘܐܝܟ ܨܠܡ̈ܐ ܒܫܘ̈ܩܐ ܡܬܟܪܟܝܢ ܗܘܘ ܘܢܦܠܝܢ ܐܝܟܐ ܕܡܕܪܟ ܗܘܐ ܠܗ ܠܚܕ ܡܢܗܘܢ ܚܫܐ.", "ܕܢܩܒܪܘܢ ܗܘܘ ܕܝܢ ܠܚܒ̈ܝܒܝܗܘܢ ܠܐ ܡܫܟܚܝܢ ܗܘܘ ܐܝܠܝܢ ܕܡܫܢܩܝܢ ܗܘܘ. ܘܐܝܢܐ", "ܕܡܚܡܣܢ ܗܘܐܼ ܡܡܢ ܗܘܐ ܡܛܠ ܣܘܓܐܐ ܕܡ̈ܝܬܐ. ܘܕܡܢܐ ܓܕܫ ܠܗ ܕܝܠܗ ܠܐ ܝܕܥ ܗܘܐ. ܣ̈ܓܝܐܐ ܓܝܪ", "ܡܢܗܘܢ ܕܠܥܠ ܡܢܗܘܢ ܕܗܢܘܢ ܕܩܒܝܪܝܢ ܢܦܠܝܢ ܗܘܘ ܘܡܝܬܝܢ. ܣ̈ܓܝܐܐ ܕܝܢ ܕܥܕܠܐ ܢܡܛܘܢ ܠܩܒܪ̈ܐ", "ܡܝܬܝܢ ܗܘܘ. ܘܒܗܠܝܢ ܐܘ̈ܠܨܢܐ ܡܪ̈ܝܪܐ ܐܠܝܐ ܘܒܟܝܐ ܠܝܬ ܗܘܐ. ܟܦܢܐ ܓܝܪ ܠܟܠܗܘܢ ܚܫ̈ܐ ܚܣܢ", "ܗܘܐ. ܘܒܥܝ̈ܢܐ ܢܓܝ̈ܒܬܐ ܡܫ̈ܢܩܝ ܠܡܘܬܐ. ܒܗܘܢ ܕܩܕܡܝܢ ܠܗܘܢ ܠܡܡܬ ܚܝܪܝܢ ܗܘܘ. ܫܬܩܐ ܕܝܢ", "ܥܡܝܩܐ ܕܩܕܡܝܢ ܠܗܘܢ ܠܡܡܬ ܚܝܪܝܢ ܗܘܘ. ܫܬܩܐ ܕܝܢ ܥܡܝܩܐ ܚܕܝܪ ܗܘܐ ܠܗܿ ܠܡܕܝܢܬܼܐ ܘܠܠܝܐ", "ܕܡܠܼܐ ܡܘܬܐ. ܘܡܢ ܟܠܗܝܢ ܗܠܝܢ ܠܣ̈ܛܝܐ ܒܝܫܝܢ ܗܘܘ. ܡܚܠܨܝܢ ܗܘܘ ܓܝܪ ܠܡ̈ܝܬܐ ܒܒ̈ܬܝܗܘܢ.", "ܘܬܟܫܝܬܐ ܕܦܓܪ̈ܝܗܘܢ ܡܫܠܚܝܢ ܗܘܘ. ܘܟܕ ܓܚܟܝܢ ܡܢ ܬܡܢ ܢܦܩܝܢ ܗܘܘ. ܘܒܩܝܢ ܗܘܘ ܠܚܪܘܦܐ", "ܕܣܝ̈ܦܝܗܘܢ ܒܓܦܪ̈ܐ ܡܝ̈ܬܐ. ܘܐܦ ܒܗܢܘܢ ܕܫܕܝܢ ܘܥܕܟܝܠ ܚܝܿܝܢ ܡܥܒܪܝܢ ܗܘܘ ܠܗܘܢ. ܠܐܝܠܝܢ", "ܕܡܬܟܫܦܝܢ ܗܘܘ ܕܢܘܫܛܘܢ ܝܡܝܢܐ ܘܣܝܦܐ ܕܢܓܗܘܢ ܡܢ ܟܦܢܐ. ܡܗܡܝܢ ܗܘܘ ܡܢܗܘܢ ܒܫܘܒܗܪܐ. ܘܗܢܘܢ", "ܕܝܢ ܕܡܝܿܬܝܢ ܗܘܘ ܟܠܚܕ ܚܕ ܡܢܗܘܢ ܚܝܪܗ ܒܗܝܠܟܐ ܡܨܕ ܗܘܐ ܕܫܒܩ ܗܘܐ ܠܗܘܢ ܠܫ̈ܓܘܫܐ ܟܕ", "ܚܝܿܝܢ. ܗܢܘܢ ܕܝܢ ܒܩܕܡܐ ܡܢ ܒܝܬ ܓܙܐ ܕܓܘܐ ܕܢܬܩܒܪܘܢ ܡܝ̈ܬܐ ܦܩܕܝܢ ܗܘܘ. ܡܛ ܠܕܠܐ ܡܣܝܒܪܝܢ", "ܗܘܘ ܪܝܚܐ ܒܝܫܐ. ܟܕ ܕܝܢ ܠܡܩܒܪ ܠܐ ܣܦܝܢ ܗܘܘܼ ܡܢ ܫܘܪܐ ܒܢ̈ܚܠܐ ܫܕܝܢ ܗܘܘ ܠܗܘܢ. ܛܛܘܣ ܕܝܢ", "ܟܕ ܥܒܪ ܗܘܐ ܥܠ ܢܚ̈ܠܐ ܗܢܘܢ. ܘܚܙܐ ܗܘܐ ܕܡܠܝܢ ܡܝ̈ܬܐ. ܘܪܗܠܐ ܕܪܕܐ ܡܢ ܦܓܪ̈ܐ. ܐܬܬܢܚ ܘܐܪܝܡ", "ܐܝܕ̈ܘܗܝ ܠܥܠ ܘܩܪܐ ܣܗܕܐ ܠܐܠܗܐ: ܕܗܢܐ ܠܡ ܣܘܥܪܢܐ ܠܐ ܗܘܐ ܡܢ ܕܝܠܝ.܀ ܘܡܢ ܕܐܡܪ ܩܠܝܠ", "ܝܘܣܝܦܣܼ ܐܘܣܦ: ܠܐ ܠܡ ܡܬܟܠܐ ܐܢܐ ܠܡܐܡܪ ܗܿܘ ܡܕܡ ܕܟܐܒܐ ܦܩܕ ܠܝ ܕܐܡܪܝܘܗܝ. ܣܒܪ ܐܢܐ ܕܝܢ", "ܕܐܠܘ ܪ̈ܗܘܡܝܐ ܐܫܬܚܘܚܪܘ ܗܘܘ ܕܢܐܬܘܢ ܥܠ ܗܠܝܢ ܡܪ̈ܚܐ. ܐܘ ܒܗܘܬܐ ܡܬܠܥܐ ܗܘܬ. ܐܘ ܒܛܘܦܢܐ", "ܐܒܕܐ ܗܘܬ ܗܿܝ ܡܕܝܢܬܐ. ܐܘ ܢܘܪܐ ܣܕܘܡܝܬܐ ܡܫܬܕܪܐ ܗܘܬ ܥܠܝܗܿ. ܝܬܝܪ ܓܝܪ ܡܢ", "ܗܢܘܢ ܕܚܫܘ ܒܗܠܝܢ. ܣܝܒܪ ܐܠܗܐ ܠܗܕܐ ܫܪܒܬܐ. ܕܐܝܬܝܗܿ ܕܠܐ ܐܠܗܐ. ܒܡܪܚܘܬܗܘܢ ܓܝܪ ܕܗܠܝܢ. ܐܦ", "ܟܠܗ ܥܡܐ ܐܒܕܘ ܥܡܗܘܢ.܀ ܘܬܘܒ ܒܣܦܪܐ ܕܫܬܐܼ ܗܟܢܐ ܐܟܬܒ. ܕܐܝܠܝܢ ܕܡܢ ܟܦܢܐ ܡܬܚܒܠܝܢ ܗܘܘ", "ܒܡܕܝܢܼܬܐ ܢܦܠܝܢ ܗܘܘܥܡܐ ܣܓܝܐܐ ܕܠܐ ܡܢܝܢ. ܘܚܫܝ̈ܗܘܢ ܕܝܢ ܕܢܬܬܢܘܢ ܠܐ ܡܫܝܟܚܐ. ܒܟܠ ܒܝܬܐ", "ܓܝܪ ܐܝܟܐ ܕܡܬܚܙܝܐ ܐܦܢ ܛܠܢܝܬܐ ܕܣܝܒܪܬܐ. ܩܪܒܐ ܗܘܐ ܗܘܐ. ܟܕ ܚܕ ܥܠ ܚܕ ܐܬܝܢ ܗܘܘ ܚܒܝ̈ܒܐ.", "ܘܚܛܦܝܢ ܗܘܘ ܙ̈ܘܕܐ ܕ̈ܘܝܐ ܕܢܦܫܐ. ܠܐ ܕܝܢ ܡܬܗܝܡܢܝܢ ܗܘܘ ܒܗܿ ܒܨܪܝܟܘܬܐ. ܐܠܦܐ ܟܕ ܡܬܝܝܢ.", "ܐܠܐ ܐܦ ܠܗܿܢܘܢ ܕܡܝܬܝܢ ܗܘܘ ܡܒܨܝܢ ܗܘܘ ܠܗܘܢ ܗܿܢܘܢ ܠܣ̈ܛܝܐ. ܕܠܡܐ ܟܕ ܐܝܬ ܒܥܘܒܗ ܕܐܢܫ", "ܡܢܗܘܢ ܡܕܡܼ. ܐܕܪܟܗ ܡܘܬܐ. ܘܐܚܪ̈ܢܐ ܡܢ ܨܪܝܟܘܬܗܘܢ ܟܕ ܦܥܝܪܝܢ ܗܘܘ ܦܘܡܗܝܗܘܢܼ ܫܕܝܢ ܐܝܟ", "ܟܗܠܒܐ ܘܡܪܗܠܝܢ. ܘܫܒܪ̈ܐ ܡܬܟܪܟܝܢ ܗܘܘ ܘܛܥܝܢ ܥܠ ܬܪ̈ܥܐ. ܘܢܝܕܝܢ ܗܘܘ ܐܝܟ ܪ̈ܘܝܐ. ܘܡܢ", "ܐܘܠܨܢܐ ܕܚܕܝܪܐ ܗܘܐ ܗܠܘܢ. ܠܗܘܢ ܟܕ ܠܗܘܢ ܠܒ̈ܬܐ ܫܘܪܝܢ ܗܘܘ ܘܥܐܠܝܢ ܬܪ̈ܬܝܢ ܙܒ̈ܢܢ ܘܬ̈ܠܬ", "ܒܫܥܬܐ ܚܕܐ. ܐܢܢܩܐ ܕܝܢ ܟܠܡܕܡ ܡܝܬܝܐ ܗܘܬ ܠܡܟܘܠܬܐ. ܘܡܕܡ ܕܐܦܠܐ ܚܝ̈ܘܬܐ ܣܪ̈ܝܬܐ ܟܠܢ", "ܡܠܩܛܝܢ ܗܘܘ ܐܘܟܠܢ. ܐܦܠܐ ܓܝܪ ܡܢ ܥܪ̈ܩܐ ܕܐܣܪ ܚ̈ܨܐ ܘܕܣܝܡ ܪ̈ܓܠܐ ܠܚܪܬܐ ܐܬܟܠܝܘ ܗܘܘ.", "ܘܡܫ̈ܟܐ ܕܩܪܝܡܝܢ ܥܠ ܣܟܪ̈ܐ ܩܠܦܝܢ ܗܘܐ ܘܡܠܥܣܝܢ. ܡܟܘܠܬܐ ܗܘܬ ܓܝܪ ܩܫܬܐ ܐܦ ܕܥܡܝܪܐ ܥܬܝܩܐ.", "ܡܠܩܛܝܢ ܗܘܘ ܓܝܪ ܐܢ̈ܫܐ ܚܕ ܚܕ ܓܠܝܐ. ܘܡܙܒܢܝܢ ܡܬܩܠܐ ܙܥܘܪܐ ܒܐܪ̈ܒܥܐ ܐܣܪܗܝܢ. ܡܢܐܕܝܢ", "ܡܬܒܥܐ ܠܢ ܕܢܐܡܪ ܥܠ ܕܡܬܚܫܚܝܢ ܗܘܘ ܒܟܦܢ ܒܐܝܠܝܢ ܕܕܠܐ ܢܦܫܐ ܐܢܝܢ. ܐܝܬ ܠܝ", "ܓܝܪ ܕܐܚܘܐ ܥܒܕܐ ܕܐܟܘܬܗ ܠܐ ܗܘܐ ܒܬ ܝ̈ܘܢܝܐ. ܘܠܐ ܒܝܬ ܒܪ̈ܒܪܝܐ ܡܬܡܠܠ ܕܐܣܬܥܪ. ܕܙܘܥܬܐ ܗܼܘ", "ܕܝܢ ܕܢܬܡܠܠ. ܘܠܡܫܡܥܬܐ ܥܛܠ ܠܡܬܗܝܡܢܘ. ܕܠܐ ܕܝܢ ܐܣܬܒܪ ܕܡܢ ܢܦܫܝ ܡܥܠ ܐܢܐ ܬܕܡܘܪܬܐ ܚܕܬܐ", "ܠܒܢܝ̈ܢܫܐ. ܚܕܝܐܝܬ ܓܝܪ ܡܗܡܐ ܗܘܿܝܬ ܘܥܒܪ ܠܗܿ ܠܗܕܐ ܬܫܥܬܝܐ. ܐܠܘ ܠܐ ܕܐܝܬ ܗܘܐ ܠܝ ܣܗ̈ܕܐ", "ܕܠܐ ܡܢܝܢ. ܐܠܐ ܐܦ ܛܝܒܘܬܐ ܒܨܝܪܬܐ ܒܒ̈ܢܝ ܥܡܝ ܥܿܒܕ ܗܘܿܝܬ. ܕܐܗܡܐ ܡܢ ܡܠܬܐ ܕܗܿܘ ܡܕܡ", "ܕܒܥܒܿܕܐ ܐܫܬܡܫܘ.. ܐܢܬܬܐ ܚܕܐ ܡܢ ܗܿܢܘܢ ܕܥܡܪܝܢ ܗܘܘ ܒܥܒܪܐ ܕܝܘܪܕܢܢ. ܕܫܒܡܗܿ ܗܘܐ ܡܪܝܡ.", "ܒܪܬܗ ܕܠܥܙܪ. ܡܢ ܩܪܝܬܐ ܕܫܡܗܿ ܡܝܬ ܚܙܘܪ. ܕܡܬܬܪܓܡ ܒܝܬܐ ܕܙܘܦܐ. ܘܒܛܘܗܡܐ ܘܒܥܘܬܪܐ ܐܢܬܬܐ", "ܗܘܬ ܝܕܝܥܬܐ. ܥܪܩܬ ܕܝܢ ܥܡ ܣ̈ܓܝܐܐ ܡܬܓܘܣܘ ܒܐܘܪܫܠܡ. ܘܐܬܚܒܫܬ ܬܡܢ. ܩܢܝܢܗܿ ܕܝܢ ܕܗܕܐ ܗܿܘ", "ܕܐܝܬܝܬܼ ܥܡܗܿ ܡܢ ܥܒܪܗ ܕܝܘܪܕܢܢ ܠܡܕܝܢܬܐܼ. ܚܛܦܘܗܝ ܗܢܘܢ ܛܪ̈ܘܢܐ. ܘܫܪܟܐ ܕܝܢ ܕܦܫ ܠܗܿ ܡܢ", "ܡܐ̈ܢܐ ܕܬܫܡܫܬܐ ܘܣܝܒܪܬܐ ܘܡܕܡ ܐܢ ܡܫܬܟܚ ܗܘܐ ܠܗܿ. ܫܘܪܝܢ ܗܘܘ ܘܥܠܝܢ ܘܚܛܦܝܢ ܠܗܼ. ܗܿܢܘܢ", "ܠܒ̈ܝܫܝ ܙܝܢܐ. ܗܼܝ ܕܝܢ ܡܬܪܥܡܐ ܗܘܬ ܡܪܝܪܐܝܬ. ܘܙܒ̈ܢܝܢ ܣܓܝ̈ܐܢ ܡܨܚܝܐ ܗܘܬ ܘܠܝܛܐ ܠܗܘܢ", "ܕܬܓܪܐ ܐܢܘܢ ܒܗܿ ܠܡܩܛܠܗܿ. ܟܕ ܕܝܢ ܠܐ ܒܝܕ ܦܘܪܬܐ. ܘܠܐ ܡܪܚܡܘ ܡܪܚܡ ܗܘܐ ܚܕ ܡܢܗܘܢ ܘܩܛܠ", "ܠܗܿ. ܐܦ ܡܫܟܚܘ ܐܢ ܡܫܟܚܐ ܗܘܬ ܡܕܡ ܣܝܒܪܬܐ. ܠܐܚܪ̈ܢܐ ܗܘ ܥܡܠܐ ܗܘܬ. ܡܢ ܟܠ ܓܒ̈ܝܢ ܡܓܙܝܐ", "ܗܘܬ ܨܒܘܬܐ ܐܦ ܠܡܫܟܚܘ ܡܕܡ. ܟܦܢܐ ܕܝܢ ܐܫܬܠܛ ܗܘܐ ܒܪ̈ܚܡܐ ܘܒܡܘܚܐ. ܘܝܬܝܪ ܡܢ ܟܦܢܐܼ ܚܡܬܐ ܕܡܬܓܘܙܠܐ ܗܘܬ. ܗܝ ܕܝܢ ܗܕܐ ܐܢܬܬܐ ܡܠܟܐ ܡܢ ܓܙܡܐ ܘܡܢ ܐܢܢܩܐ ܢܣܒܬܼ", "ܗܘܬ. ܘܣܥܬ ܥܠ ܟܝܢܐ. ܘܠܒܪܗܿ ܕܐܝܬ ܗܘܐ ܠܗܿ ܕܝܢܩ ܚܠܒܐ. ܚܛܦܬܗ ܘܐܡܪܬܼ. ܝܠܘܕܐ ܕܘܝܐ ܒܩܪܒܐ", "ܘܒܟܦܢܐ ܘܐܦ ܒܫܘܓܘܫܐ ܠܡܢܘ ܐܛܪܟ. ܐܦܢ ܚܝܿܝܢ ܗܘܝܢ. ܥܒܕܘܬܐ ܗܝ ܕܪ̈ܗܘܡܝܐ. ܐܦ ܠܗܿ ܠܥܒܕܘܬܐ", "ܩܕܡ ܠܗܿ ܟܢܦܐ. ܘܡܢ ܬܪ̈ܬܝܗܝܢ ܡܪܝܪ̈ܝܢ ܗܠܝܢ ܠܣ̈ܛܝܐ. ܬܐ ܗܟܝܠܼ ܗܘܝ ܠܝ ܠܡܟܘܠܬܐܼ. ܘܐܦ", "ܠܗܘܢ ܠܫ̈ܓܘܫܐ ܠܫܢܝܘܬܐܼ ܘܠܟܠܗ ܥܠܡܐ ܡܬܠܐ. ܕܗܼܘ ܒܠܚܘܕܘܗܝ ܚܣܝܪܐ ܗܘܐ ܡܢ ܐܘܠܨܢܗܘܢ", "ܕܝܗܘ̈ܕܝܐ. ܘܟܕ ܗܠܝܢ ܐܡܪܬܼ ܩܛܠܬ ܠܒܪܗ. ܘܛܘܝܬܗ ܘܐܟܠܬ ܦܠܓܐܼ ܘܫܪܟܐ ܟܣܝܬ ܘܢܛܪܬ. ܘܡܚܕܗܿ", "ܐܕܪܟ ܫܓܘ̈ܫܐ ܠܪܝܚܐ ܕܗܢܐ ܣܘܥܪܢܐ ܕܣܘܝܒܐ. ܫܡܛܘ ܕܝܢ ܣܝ̈ܦܝܗܘܢ ܘܡܬܠܚܡܝܢ ܗܘܘ ܕܢܩܛܠܘܢܗܿ.", "ܐܠܐ ܡܚܘܝܐ ܗܘܬ ܠܗܘܢ ܗܿܘ ܡܕܡ ܕܛܝܒܬܼ. ܗܼܝ ܕܝܢ ܡܢ ܚܕܐ ܐܡܪܬ ܠܗܘܢ. ܕܐܦ ܡܢܬܐ ܛܒܬܐ ܢܿܛܪܬ", "ܠܟܘܢ. ܡܢ ܡܕܡ ܕܐܘܬܪܬ ܡܢ ܒܪܝ. ܘܓܠܬ ܘܚܘܝܬ ܐܢܘܢ. ܘܡܚܕܗܧ ܐܚܕܬ ܐܢܘܢ ܙܘܥܬܐ ܘܫܢܝܘ. ܘܝܒܫܘ", "ܡܢ ܚܙܬܐ. ܗܼܝ ܕܝܢ ܐܡܪܬ. ܕܗܢܐ ܒܪܐ ܗܘܐ ܕܝܠܝ ܚܒܝܒܐܼ ܘܣܘܪܥܢܐ ܕܝܠܝ ܗܼܘ. ܣܒܘ ܐܟܘܠ. ܐܦ", "ܐܢܐ ܐܿܟܠܬ. ܠܐ ܡܟܝܠ ܬܗܘܘܢ ܪܦܝܢ ܡܢ ܐܢܬܬܐܼ ܐܠܦܐ ܡܪܚܡܢܝܢ ܡܢ ܐܡܐ. ܐܢ ܕܝܢ ܐܢܬܘܢ ܟܐ̈ܢܐ", "ܐܢܬܘܢ. ܘܡܢ ܢܟܣܬܐ ܕܝܠܝ ܡܫܬܐܠܝܢ ܐܢܬܘܢ. ܐܢܐܿ ܥܕ ܗܫܐ ܐܟܠܬ. ܘܡܕܡ ܕܦܫ ܢܿܛܪܬ ܠܝ. ܡܢ ܒܬܪ", "ܗܠܝܢ. ܢܦܩܘ ܡܢ ܬܡܢ ܟܕ ܪܬܝܬܝܢ ܘܕܚܝܠܝܢ. ܘܠܡܚܣܢ ܐܦܢ ܗܕܐ ܣܝܒܪܬܐ ܫܒܩ ܠܗܿ ܠܗܝ ܐܢܬܐ.", "ܘܡܚܕܗܿ ܐܬܡܠܝܬܼ ܟܠܗܿ ܡܕܝܢܬܐ ܡܢ ܗܢܐ ܫܡܥܐ ܡܣܝܒܐ. ܘܟܠܢܫ ܩܕܡ ܥܝ̈ܢܘܗܝ ܣܐܡ ܗܘܐ ܠܗ ܠܗܢܐ", "ܟܐܒܐ. ܘܐܝܟ ܗܿܘ ܕܗܼܘ ܣܥܪܗ ܪܥܠ ܗܘܐ ܡܢܗ. ܚܦܝܛܘܬܗܘܢ ܕܡܫ̈ܢܩܝ ܒܟܦܢܐ ܗܕܐ ܗܘܬ ܠܡܡܬ.", "ܘܛܘܒܐ ܡܬܝܗܒ ܗܘܐ ܠܐܝܠܝܢ ܕܩܕܡ . ܥܕܠܐ ܢܫܡܥܘܢ ܘܢܚܙܘܢ ܕܐܝܟ ܗܠܝܢ", "ܒܝ̈ܫܬܐ.܀ ܬܘܒ ܥܠ ܡܕܡ ܡܕܡ ܕܩܕܡ ܐܡܪ ܘܐܬܢܒܝ ܡܫܝܚܐ. ܕܐܝܟ ܗܢ ܦܘܪܥܢܐ ܐܕܪܟ ܗܘܐ ܠܝ̈ܗܘܕܝܐ", "ܥܠ ܥܘܠܗܘܢ ܘܪܘܫܥܗܘܢ ܕܥܒܕ ܒܡܫܝܚܐ ܐܠܗܐ. ܙܕܩ ܗܘܐ ܕܢܦܚܡ ܠܗܠܝܢ ܢܒܝܘܬܗ ܕܦܪܘܩܢ. ܕܠܐ", "ܐܬܕܟܠܬܼ ܕܐܡܪ: ܕܘܝ ܠܒ̈ܛܢܬܐ ܘܠܐܝܠܝܢ ܕܡܝ̈ܢܩܢ ܒܗܢܘܢ ܝܘ̈ܡܬܐ. ܨܠܘ ܕܝܢܼ ܕܠܐ ܢܗܘܐ", "ܥܪܘܩܝܟܘܢ ܒܣܬܘܐ. ܘܠܐ ܒܫܒܬܐ. ܢܗܘܐ ܓܝܪ ܐܘܠܨܢܐ ܪܒܐ. ܕܠܐ ܗܘܐ ܐܟܘܬܗ ܡܢ ܘܝܡܐ ܕܗܘܼܐ", "ܥܠܡܐ. ܘܥܕܡܐ ܠܗܫܐ: ܐܦܠܐ ܢܗܘܐ.܀ ܥܠ ܚܘܫܒܢܐ ܕܐܝܠܝܢ ܕܐܒܕ ܒܟܦܢܐ ܘܒܡܘܬܢܐ ܘܒܣܝܦܐ ܘܒܫܒܝܐ", "ܬܘܒ ܐܬܕܒܪ. ܗܼܘ ܕܝܢ ܗܢܐ ܟܬܒܢܐ ܟܢܫܗ ܠܗܢܐ ܡܢܝܢܐ ܕܐܝܠܝܢ ܕܐܒܕܘ ܒܟܦܢܐ ܘܒܣܝܦܐ. ܘܐܡܪ", "ܕܗܘܼܐ ܡܐܐ ܘܥܣܪ̈ ܪ̈ܒܘܬܢ. ܗܢܘ ܕܝܢ ܐܠܦܐ ܕܐܠܦ̈ܝܐ ܘܡܐܐ ܐ̈ܠܦܝܢ. ܫܪܟܐ ܕܝܢ ܕܗܢܘܢ ܠܣ̈ܛܝܐ", "ܘܫ̈ܓܘܫܐ ܡܢ ܒܬܪ ܚܘܪܒܗܿ ܐܬܩܛܠܘ. ܟܕ ܗܢܘܢ ܡܚܘܝܢ ܗܘܘ ܠܚܕ̈ܕܐ. ܐܝܠܝܢ ܕܝܢ ܕܛܠܝܢ ܗܘܘ. ܘܐܦ", "ܪܡܝܢ ܒܩܘ̈ܡܬܗܘܢ. ܘܡܝܬܪܝܢ ܗܘܘ ܒܚܙܬܐ. ܐܬܢܛܪܘ ܕܢܗܘܘܢ ܠܚܙܘ̈ܢܐ. ܫܪܟܐ ܕܝܢ ܕܥܡܐ ܡܢ ܒܪ", "ܫܒܥܣܪ̈ܐ ܫܢ̈ܝܢ ܘܠܥܠܼ. ܐܬܐܣܪܘ ܘܐܫܬܕܪܘ ܠܡܨܪܝܢ ܠܦܘܠܚܢܐ. ܣܓܗܝܐܐ ܕܝܢ ܐܬܦܠܓܘ ܠܐܬܪ̈ܘܬܐ", "ܕܢܐܒܕܘܢ ܒܚ̈ܙܘܢܐ ܘܒܣܝ̈ܦܐ ܘܒܚܝ̈ܘܬܐ. ܘܐܠܝܠܝܢ ܕܐܝܬܝܗܘܢ ܡܢ ܒܪ ܫܒܥܣܪ̈ܐ ܫ̈ܢܝܢ ܘܠܬܚܬܼ.", "ܐܫܬܒܝܘ ܘܐܙܕܒܢܘ. ܕܗܘܿܝܢ ܗܘܘ ܒܡܢܝܢܐ ܬܫ̈ܥܝܢ ܐܠܦ̈ܝܢ. ܗܠܝܢ ܗܟܢܐ ܐܫܬܡܫܘ ܒܫܢܬ ܬܪ̈ܬܝܢ", "ܕܐܣܦܣܝܢܘܣ. ܕܐܝܬܝܗܿ ܫܢܬ .ܒ. ܐܠܦܝܢ ܕܘܬܡ̈ܢܝܢ ܘܫܒ̈ܥ ܠܐܒܪܗܡ. ܕܐܝܟ ܡܩܕܡܘܬ ܝܕܥܬܗ ܕܦܪܘܩܢ", "ܡܪܢ ܝܘܫܥ ܡܫܝܚܐ. ܗܿܘ ܕܒܚܝܠܐ ܪܒܐ ܕܐܠܗܘܬܗ ܕܩܡ ܚܙܐ ܘܐܢܒܝ ܐܝܠܝܢ ܕܥܬܝܕ̈ܢ ܗܘ̈ܝ ܠܡܗܘܐ", "ܐܟܡܐ ܕܗܘ̈ܝ. ܘܒܟܐ ܥܠܝܗܿ ܥܠ ܡܕܝܢܬܐ ܐܝܟ ܕܟܬܝܒ ܒܐܘܢܓܠܝܘܢ ܩܕܝܫܐ ܘܐܡܪ܆", "ܕܐܡܪ ܗܘܐ ܠܗܿ ܠܐܘܪܫܠܡ ܗܟܢܐ. ܐܠܘ ܠܡ ܝܕܝܥܬܝ ܝܘܡܐ ܕܫܠܡܟܝ. ܐܠܐ ܐܬܟܣܝ ܠܗ ܡܢ ܥܝܢܝ̈ܟܝ.", "ܢܐܬܘܢ ܠܟܝ ܝܘ̈ܡܬܐ ܕܢܚܕܪܘܢܟܝ ܒܥܠܕ̈ܒܒܝܟܝ ܘܢܐܠܨܘܢܟܝ ܡܢ ܟܠ ܣܛܪ̈ܝܟܝ. ܘܢܣܚܦܘܢܟܝ", "ܘܠܒ̈ܢܝܟܝ ܒܓܘܟܝ. ܘܬܘܒ ܥܠ ܥܡܐ ܐܡܪ. ܢܗܐܘ ܠܡ ܐܘܠܨܢܐ ܪܒܐ ܥܠܐܪܥܐ ܘܪܘܙܓܐ ܚܣܝܢܐ ܥܠ ܥܠܡܐ", "ܗܢܐ. ܘܢܦܠܗܘܢ ܒܦܘܡܐ ܕܚܪܒܐ. ܘܢܫܬܒܘܢ ܠܟܠ ܥܡ̈ܡܝܢ. ܘܐܘܪܫܠܡ ܬܗܘܐ ܡܬܕܝܫܐ ܡܢ ܥܡ̈ܡܐܼ.", "ܥܕܡܐ ܕܢܫܠܡܘܢ ܙܒ̈ܢܐ ܕܥܡ̈ܡܐ. ܘܬܘܒ ܐܡܪ. ܕܡܐ ܕܚܙܝܬܘܢ ܠܐܘܪܫܠܡ ܕܚܕܝܪ ܠܗܿ ܚܝܠܐ. ܗܝܕܝܢ", "ܬܕܥܘܢ ܕܡܛܝ ܠܗ ܚܘܪܒܗܿ. ܟܕ ܐܢܫ ܗܟܝܠ ܢܦܚܡ ܐܢܝܢ ܡܠܘ̈ܗܝ ܕܦܪܘܩܢ ܠܗܢܐ ܡܟܬܒܢܐ. ܕܐܡܪ ܥܠ", "ܟܠܗ ܩܪܒܐ. ܐܝܟܢܐ ܠܐ ܢܬܗܪ ܕܫܒܝܚܐ ܪܘܪܒܐܝܬ ܡܩܕܡܘܬ ܝܕܥܬܗ ܕܦܪܘܩܢ. ܘܢܘܕܐ ܕܫܪܝܪܐܝܬ", "ܕܕܐܠܗܐ ܗܼܝ. ܥܠ ܐܝܠܝܢ ܕܝܢ ܕܓܕܫ ܠܟܠܗ ܥܡܐ ܕܥܒܪ̈ܝܐ ܡܢ ܒܬܪ ܚܫܗ ܕܦܪܘܩܢ. ܘܩ̈ܠܐ ܗܢܢ ܕܟܠܗ", "ܟܢܫܐ ܕܝܗ̈ܘܕܝܐ. ܕܩܥܝܢ ܗܘܘ ܐܦ ܫܐܠܝܢ ܠܗܿܘ ܓܝܣܐ ܘܩܛܘܠܐ ܕܢܚܐ. ܘܠܗܿܘ ܝܗܘܒܐ ܕܚܝ̈ܐ", "ܡܬܟܫܦܝܢ ܗܘܘ ܕܢܫܬܩܠ ܡܢܗܘܢ. ܕܢܘܣܦ ܕܝܢ ܥܠ ܗܠܝܢ ܬܫ̈ܥܝܬܐ ܡܕܡܼ ܠܐ ܡܬܒܥܐ ܠܢ. ܗܠܝܢ ܕܝܢ", "ܙܕܩ ܕܢܩܦ ܠܗܝܢ. ܐܝܠܝܢ ܕܬܚ̈ܘܝܬܐ ܐܝܢܝܢ ܕܡܪܚܡܢܘ ܬܗ ܘܒܛܝܠܘܬܐ ܕܛܝܒܘܬܗ. ܕܐܪ̈ܒܥܝܢ ܫܢ̈ܝܢ", "ܐܟܚܕܐ ܡܢ ܒܬܪ ܡܪܚܘܬܗܘܢ ܕܥܠ ܡܫܝܚܐ. ܐܗܡܝ ܡܢ ܐܒܕܢܗܘܢ. ܕܒܗܝܢ ܣ̈ܓܝܐܐ ܡܢ ܬܠܡ̈ܝܕܘܗܝ ܘܡܢ", "ܫܠܝ̈ܚܐ. ܘܝܥܩܘܒ ܐܚܘܗܝ ܕܡܪܢܼ. ܕܗܼܘ ܗܘܐ ܐܦܝܣܩܦܐ ܩܕܡܝܐ. ܟܕ ܥܕܟܝܠ ܩܝܡܝܢ ܗܘܘܼ. ܘܒܗܿ", "ܒܐܘܪܫܠܡ ܡܬܗܦܟܝܢ ܗܘܘ. ܘܐܝܟ ܫܘܪܝܐ ܚܣܝܢܐ ܐܓܪܘ ܗܘܘ ܒܗ ܒܐܬܪܐ. ܕܣܘܥܪܢܐ ܕܐܠܗܐ ܥܕܡܐ ܠܗܫܐ", "ܡܓܪ ܗܘܐ ܠܗܢ ܘܪܚܐ. ܕܕܠܡܐ ܡܡܬܘܡ ܢܬܬܘܢ ܘܢܬܘܒܘܢ ܥܠ ܡܕܡ ܕܥܒܕܘ. ܘܢܗܘܐ", "ܠܗܘܢ ܫܘܒܩܢܐ ܘܚܝ̈ܐ.܀ ܥܠ ܐܬܘ̈ܬܐ ܕܗܘ̈ܝ ܡܢ ܩܕܡ ܩܪܒܐ. ܥܠ ܗܕܐ ܟܠܗܿ ܡܓܪܬ ܪܘܚܐ. ܐܦ", "ܐܬܘ̈ܬܐ ܬܡ̈ܝܗܬܐ ܐܬܝܗܒܢ ܠܗܘܢܼ ܕܡܕܡ ܕܥܬܝܕ ܗܘܐ ܕܢܓܕܫ ܠܗܘܢ ܐܠܐ ܬܝܒܝܢ. ܕܐܦ ܠܗܝܢ ܐܫܘܝ", "ܐܢܝܢ ܠܕܘܟܪܢܐ ܗܼܘ ܡܟܬܒܢܐ. ܕܩܡܢ ܐܡܪܢ ܥܠܘܗܝ. ܒܬܫ̈ܥܝܬܗ. ܠܝܬ ܕܝܢ ܟܠܝܬܐ. ܕܟܕ ܪܕܝܢܢ ܒܗ", "ܒܟܬܒܐܼ ܕܐܦ ܠܗܝܢ ܢܣܝܡ ܐܢܝܢ. ܣܒ ܗܟܝܠ ܘܩܪܝ ܡܕܡ ܕܐܡܝܪ ܠܗ ܒܬܫܥܝܬܗ ܕܫ̈ܬ. ܟܕ ܐܡܪ ܗܟܢܐ.", "ܕܠܥܡܐ ܒܝܫܐ ܡܛܥ̈ܝܢܐ ܗܢܘܢ ܕܡܣܗܕܝܢ ܕܓܠܘܬܐ ܥܠ ܐܠܗܐ. ܡܦܝܣܝܢ ܗܘܘ ܠܗ ܒܗܿܘ ܙܒܢܐ.", "ܕܒܐܬܘ̈ܬܐ ܝܕ̈ܝܥܬܐ ܕܡܩܕܡܢ ܗܘ̈ܝ ܡܘܕܥܢ ܥܠ ܚܪܒܐ ܕܥܬܝܕ ܗܘܐ ܠܡܗܘܐ. ܠܐ ܢܚܘܪ ܘܠܐ ܢܗܝܡܢ.", "ܐܠܐ ܐܝܟ ܐܢ̈ܫܐ ܕܫܩܝܠ ܗܘܢܗܘܢ. ܘܠܝܬ ܠܗܘܢ ܥܝ̈ܢܐ ܘܠܐ ܢܦܫܐ: ܗܟܢܐ ܡܗܡܝܢ ܗܘܘ ܡܢ ܟܪܘܙܘܬܗ", "ܕܐܠܗܐ. ܩܕܡܝܐܝܬ ܕܝܢܼ ܕܠܥܠ ܡܢ ܡܕܝܢܬܐ ܩܡ ܟܘܟܒܐ ܕܕܡܿܐ ܠܪܘܡܚܐ ܘܐܓܪ ܫܢܬܐ ܚܕܐܼ ܟܕ ܙܩܝܦ.", "ܘܬܘܒ ܩܕܡ ܕܢܡܪܕܘܢ ܘܢܬܬܥܝܪ ܥܠܝܗܘܢ ܩܪܒܐ. ܟܕ ܡܟܢܫ ܥܡܐ ܒܝܘܡܐ ܕܦܛܝܪ̈ܐ ܒܬܡܢܝܐ ܒܢܝܣܢ", "ܒܬܫܥ ܫ̈ܥܝܢ ܕܠܠܝܐܼ. ܗܟܢܐ ܐܒܪܡ ܢܘܗܪܐ ܥܠ ܡܕܒܚܐ ܘܥܠ ܗܝܟܠܐ. ܐܝܟ ܡܐ ܕܢܣܒܪ ܐܢܫ ܕܐܝܡܡܐ", "ܗܼܘ ܢܗܝܪܐ. ܘܐܓܪ ܬܡܢ ܦܠܓܘܬ ܫܥܐ ܚܕܐ. ܕܗܼܝ ܠܐܝܠܝܢ ܕܝܢ ܕܝܕܥܝܢ ܟ̈ܬܒܐ ܩܕܗܝܫܐ ܩܕܡܘ", "ܦܪܫܘ. ܕܗܠܝܢ ܕܥܬܝܕܢ ܗܘ̈ܝ ܕܢܓܕܫܢ. ܘܒܗ ܬܘܒ ܒܗܢܐ ܥܐܕܐ. ܩܪܒ ܐܢܫ ܬܘܪܬܐ ܠܡܕܒܚܐ: ܘܝܠܕܬܼ", "ܐܡܪܐ ܒܡܨܥܬܐ ܕܗܝܠܟܐ. ܘܬܘܒ ܬܪܥܐ ܡܕܢܚܝܐ ܕܐܝܬܘܗܝ ܗܘܐ ܢܕܢܚܫܐ. ܘܝܩܝܪ ܗܘܐ. ܘܒܪܡܫܐ ܠܡܚܣܢ", "ܛܦܝܢ ܗܘܘ ܠܗ ܥܣܪܗܝܢ ܓܒܪ̈ܐ ܘܒܡܘ̈ܟܠܐ ܕܦܪܙܠܐ ܡܬܬܚܕ ܗܘܐ. ܘܠܬܚܬ ܐܝܬ ܗܘܐ", "ܠܗ ܣܘܟܪ̈ܐ ܥܡ̈ܝܩܐ. ܒܫܬ ܫ̈ܥܝܢ ܒܠܠܝܐ. ܐܫܬܟܚ ܩܐܡ ܘܦܬܝܚ ܡܢ ܨܒܘܬ ܢܦܫܗ. ܘܡܢ ܒܬܪ ܝܘ̈ܡܬܐ", "ܩܠܝܠ ܕܥܐܕܐܼ. ܒܚܕ ܘܥܣܪ̈ܝܢ ܒܐܝܪ. ܚܙܘܐ ܡܕܡ ܐܬܚܙܝ. ܘܡܣܬܒܪܐ ܗܼܝ ܕܥܣܩ ܠܡܬܗܝܡܢܘ. ܐܠܘ ܠܐ", "ܕܣ̈ܓܝܐܐ ܡܫܬܥܝܢ ܥܠܘܗܝ ܕܚܙܘܗܝ. ܘܚܫ̈ܝܗܝܢ ܬܘܒ ܕܐܬܘ̈ܬܐ ܫܘܝܢ ܠܡܬܗܝܡܢܘ. ܩܕܡ ܓܝܪ ܕܢܥܪܒ", "ܫܡܫܐ. ܐܬܚܙܝ ܠܥܠ ܒܟܠܗܿ ܟܘܪ ܡܪ̈ܒܟܬܐ. ܘܚܝ̈ܠܐ ܕܡܙܝܢܝܢ ܠܥܠ ܒܥܢ̈ܢܐ. ܘܡܫܘܪܝܢ ܗܘܘ", "ܘܡܬܟܪܟܝܢ ܗܘܘ ܠܡܕܝܢܬܐ. ܘܬܘܒ ܒܝܘܡܐ ܕܥܐܕܐ ܕܡܬܩܪܐ ܦܢܛܩܘܣܛܐ. ܒܠܠܝܐ ܥܠܘ ܟܗ̈ܢܐ ܠܗܝܟܠܐ", "ܠܬܫܡܫܬܐ ܐܝܟ ܕܐܝܬ ܗܘܐ ܠܗܘܢ ܥܝܕܐ. ܘܩܕܡܝܐܝܬ ܩܠ ܙܘܥܐ ܘܢܩܫܐ ܐܡܪܘ ܕܫܡܥܝܢ ܗܘܘ. ܘܡܢ ܒܬܪܼ", "ܩܠܐ ܡܢ ܫܠܝ ܐܫܬܡܥ ܕܐܡܪ. ܕܡܫܢܝܢ ܚܢܢ ܠܢ ܡܢ ܗܪܟܐ. ܘܐܦ ܕܕ̈ܚܠܝܢ ܡܢ ܗܠܝܢ.. ܬܘܒ ܓܒܪܐ ܚܕ", "ܩܘܪܝܝܐ ܕܫܡܗ ܝܫܘܥ ܡܢ ܗܕ̈ܘܝܛܐ ܩܕܡ ܐܪ̈ܒܥ ܫܢܗܝܢ ܕܩܪܒܐ. ܟܕ ܡܫܝܢܐ ܗܘܼܬ ܡܕܝܢܬܐ. ܘܡܠܝܐ", "ܗܘܬ ܟܠܡܕܡ ܝܬܝܪܐܝܬ. ܐܬܼܐ ܠܥܐܕܐ ܕܒܗ ܥܒܕܝܢ ܗܘܘ ܡ̈ܛܠܠܐ ܠܐܠܗܐ. ܐܝܟ ܕܐܝܬ ܥܝܕܐ. ܘܡܢ ܫܠܝ", "ܫܪܝ ܩܥܐ ܗܘܐ ܒܗܝܟܠܐ: ܩܠܐ ܡܢ ܡܕܢܚܐ. ܩܠܐ ܡܢ ܡܥܪܒܐ. ܩܠܐ ܡܢ ܐܪܒܥܬ ܪ̈ܘܚܐ. ܩܠܐ ܥܠ", "ܐܘܪܫܠܡ ܘܥܠ ܗܝܠܟܐ. ܩܠܐ ܥܠ ܚ̈ܬܢܐ ܘܟ̈ܠܠܬܐ. ܩܠܐ ܥܠ ܟܠܗ ܥܡܐ. ܘܗܕܐ ܒܟܠܗ ܐܝܡܡܐ ܘܠܠܝܐ", "ܒܟܘܠܗܘܢ ܫܘ̈ܩܐ ܡܬܟܪܟ (ܗܘܐ ܘܩܥܐ). ܐܝܟܢܐ ܕܐ̈ܢܫܐ ܝܕ̈ܘܥܐ ܡܢ ܥܡܐ ܐܬܬܪܥܡܘ ܒܗܢܐ ܛܒܐܒܐ", "ܒܝܫܐ. ܘܐܚܕܘܗܝ ܠܗܢܐ ܓܒܪܐ. ܘܡܚܘܗܝ ܡܚ̈ܘܬܐ ܪ̈ܘܪܒܬܐ. ܗܼܘ ܕܝܢ ܐܦܠܐ ܥܠ ܐܦ̈ܝ ܢܦܫܗ ܐܬܝܒ", "ܐܢܘܢ ܦܬܓܡܐ. ܠܗܢܘܢ ܕܩܝܡܝܢ ܗܘܘ. ܐܦܠܐ ܡܕܡ ܡܢ ܢܦܫܗ ܐܡܪ. ܐܠܐ ܗܢܘܢ ܩ̈ܠܐ ܩܕ̈ܡܝܐܼ ܐܝܟ", "ܥܝܕܐ ܩܥܐ ܗܘܐ. ܣܒܪܘ ܕܝܢ ܐܪ̈ܟܘܢܐ ܕܡܢ ܫܐܕܐ ܗܼܘ ܙܘܥܗ ܕܗܢܐ ܓܒܪܐ.", "ܘܐܣܩܘܗܝ ܠܗܘܦܪܟܐ ܕܪ̈ܗܘܡܝܐ. ܘܬܡܢ ܒܡܚ̈ܘܬܐ ܣܪܩܝܢ ܗܘܘ ܠܗ ܥܕܡܐ ܠܓܪ̈ܡܘܗܝ. ܗܼܘ ܕܝܢ ܠܐ", "ܐܬܟܫܦ ܠܗܘܢ. ܐܦܠܐ ܡܒܟܐ ܒܟܐ. ܐܠܐ ܐܝܟ ܕܐܝܬܘܗܝ ܝܬܝܪܐܝܬ ܠܗ ܠܗܢܐ ܩܠܐ ܡܪܟܢ ܗܘܐ ܠܗ.", "ܒܬܢ̈ܚܬܐ ܒܟܘܠ ܡܚ̈ܘܢ ܕܡܚܝܢ ܗܘܘ ܠܗ ܘܐܡܪ. ܘܝ ܘܝ ܐܘܪܫܠܡ. ܘܬܘܒ ܐܚܪ̈ܢܝܬܐ ܬܡ̈ܗܬܐ ܡܫܬܥܐ", "ܗܘܐ ܗܢܐ ܡܟܬܒܢܐ. ܕܡܠܬܐ ܕܢܒܝܘܬܐ ܐܫܬܟܚܬܼ ܒܐܘܪܫܠܡ. ܕܟܬܝܒ ܗܘܐ ܒܗܿ ܗܟܢܐ: ܕܒܗ ܒܗܿܘ", "ܙܒܢܐܼ ܩܐܡ ܐܢܫ ܡܢ ܟܘܪ ܡܢܗܘܢ. ܘܡܫܬܠܛ ܒܟܠܗ ܥܠܡܐ. ܕܗܢܘܢ ܣܒܪܝܢ ܗܘܘ ܕܥܠ ܐܣܦܣܝܢܣ ܫܠܡܘ.", "ܗܢܐ ܕܝܢ ܠܘ ܥܠ ܟܠܗ ܥܠܡܐ ܐܫܬܠܛ. ܐܠܐ ܥܠ ܪ̈ܗܘܡܝܐ ܒܠܚܘܕ. ܙܕܩ ܗܟܝܠ ܕܗܕܐ ܥܠ ܡܫܝܚܐ", "ܬܫܬܩܠ. ܗܿܘ ܕܐܡܣܝܪ ܠܗ ܡܢ ܐܒܐ. ܕܫܐܠ ܡܢܝܼ ܘܐܬܠ ܠܟ ܥܡ̈ܡܐ ܠܝܪܬܘܬܟ. ܘܐܘ̈ܚܕܢܝܟ ܥܒܪܗܝܗܿ", "ܕܐܪܥܐ. ܘܬܘܒ ܕܢܚܘܕ ܡܢ ܝܡܐ ܠܝܡܐ ܘܡܢ ܢܗܪ̈ܘܬܐ ܥܕܡܐ ܠܣ̈ܘܦܝܗܿ ܕܐܪܥܐ. ܩܕܡܘܗܝ ܢܒܪܟܢ", "ܓܙܪ̈ܬܐ. ܘܒܥܠܕ̈ܒܒܘܗܝ ܥܦܪܐ ܢܠܟܚܘܢ. ܫܘܠܛܢܗ ܠܡ ܫܘܠܛܢ ܥܠܡ. ܘܡܠܟܘܬܗ ܠܕܪܕܪܝܢ. ܕܒܗ ܒܗܢܐ", "ܙܒܢܐܼ ܒܟܠܗܿ ܐܪܥܐ ܢܦܩܬܼ ܣܒܪܬܗܘܢ ܕܫܠܝ̈ܚܐ. ܘܒܣ̈ܦܝܗܿ ܕܬܒܝܠ ܡ̈ܠܝܗܘܢܼ ܐܝܟ ܕܟܬܝܒ. ܘܐܦ", "ܒܥܒܪ̈ܘܗܝ ܕܥܠܡܐ ܐܫܬܡܥܬ ܡܠܬܗܘܢ.", "ܡܬܟܢܫ ܕܝܢ ܟܠܗ ܙܒܢܐ ܥܕܡܐ ܠܫܢܬ ܬܪܬܝܢ ܕܝܠܗ ܕܐܣܦܣܝܢܘܣܼ ܘܚܘܪܒܗܿ ܐܚܪܝܐ", "ܕܐܘܪܝܫܠܡ. ܡܢ ܫܢܬ ܚܡܫܥܣܪ̈ܐ ܕܛܒܪܝܘܣ ܘܫܘܪܝܐ ܕܟܪܘܙܘܬܗ ܕܦܪܘܩܢ܆ ܫܢ̈ܝܐ ܐܪ̈ܒܥܝܢ", "ܘܬܪ̈ܬܝܢ.܀ ܡܢ ܚܒܘܫܝܐ ܕܒܝ̈ܘܡܝ ܐܢܛܝܟܘܣܼ. ܫܢܗܝܐ ܡܬܝܢ ܘܬܠܬܝܢ ܘܬܡܢܐ.܀ ܡܢ ܫܢܬ ܬܪ̈ܬܝܢ ܕܪܝܘܫܼ ܕܒܝܘ̈ܡܬܗ ܐܬܒܢܝ ܗܝܟܠܐ ܗܿܘ ܕܒܐܘܪܝܫܠܡ ܕܬܪ̈ܬܝܢ ܙܒ̈ܢܝܢ܇", "ܫ̈ܢܝܐ ܚܡ̈ܫܡܐܐ ܘܫ̈ܥܝܢ.܀ ܡܢ ܒܢܝܢܗ ܩܕܡܝܐ ܕܗܝܟܠܐܿ ܕܗܘܐ ܒܝ̈ܘܡܝ ܫܠܡܘܢܼ. ܥܕܡܐ ܠܚܘܪܒܗ", "ܐܚܪܝܐܼ. ܕܗܘܐ ܒܝ̈ܘܡܝ ܐܣܦܣܝܢܘܣ: ܫܢ̈ܝܐ ܐܠܦ ܘܡܐܐ ܘܬܠܬ.܀ ܡܢ ܐܠܟܣܢܕܪܘܣ ܡܠܿܟܐ", "ܕܡܩ̈ܕܘܢܝܐܿ. ܫܢ̈ܝܐ ܬܠܬܡܐܐ ܘܬܡܢܝܢ ܘܚܕܐ.܀ ܢܡ . ܬܪ̈ܝܢ ܐܠܦ̈ܝܢ ܘܬܡܢܝܢ ܘܫܒܥ.", "ܫܢܬ .ܒ. ܐܠܦܝܢ ܘܬܫܥܝܢ ܠܐܒܪܗܡܼ. ܩܒܠ ܐܦܝܣܩܦܘܬܐ ܕܪܗܘܡܐ ܩܕܝܫܐ ܠܝܢܘܣ.", "ܘܕܒܪ ܫܢܗܝܐ ܬܪ̈ܬܥܣܪܐ.܀܀ ܫܢܬ ܬܪܗܝܢ ܐܠܦ̈ܝܢ ܘܬܫ̈ܥܝܢ ܘܬܪ̈ܬܝܢ܆ ܗܘܐ ܙܘܥܐ ܩܫܝܐ ܒܩܝܦܪܘܣ", "ܓܙܪܬܐ. ܘܢܦܠܝܢ ܒܗ ܡܕ̈ܝܢܬܐ ܬܠ̈ܬ.܀܀ ܫܢܬ ܬܪ̈ܝܢ ܐܠܦ̈ܝܢ ܘܬܫ̈ܥܝܢ ܘܐܪ̈ܒܥܼ. ܡܝܬ ܐܣܦܣܝܢܘܣ", "ܡܠܟܐ. ܘܐܡܠܟ ܡܢ ܒܬܪܗ ܛܛܘܣ ܒܪܗܼ ܫܢ̈ܝܐ ܬܪ̈ܬܝܢ ܘܝܪ̈ܚܐ ܬܪ̈ܝܢ.܀܀ ܘܒܫܢܬ .ܒ. ܐܠܦܝܢ ܘ.ܨܘ.", "ܡܝܬ ܛܛܘܣ. ܘܐܚܕ ܡܢ ܒܬܪܗ ܕܘܡܛܝܢܘܣ ܐܚܘܗܝܼ ܫ̈ܢܝܐ ܚܡܫܥܣܪ̈ܐ ܘܝܪ̈ܚܐ ܐܪ̈ܒܥܐ.. ܗܢܐ ܐܩܝܡ", "ܪܕܘܦܝܐ ܥܠ ܟܪ̈ܣܛܝܢܐ ܒܬܪ ܢܐܪܘܢ. ܘܠܣ̈ܓܝܐܐ ܡܢ ܝܕ̈ܝܥܐ ܩܛܠ. ܘܐܦ ܠܟ̈ܠܕܝܐ ܘܠܦܝ̈ܠܘܣܦܐ ܪܕܦ", "ܘܬܪܕ ܡܢ ܪܗܘܡܐ. ܘܐܦ ܦܩܕ ܕܠܐ ܐܢܫ ܢܥܒܕ ܟܪ̈ܣܛܝܢܐ. ܗܢܘ ܕܝܢܼ ܕܠܐ ܐܢܫ ܢܥܡܕ.܀܀ ܫܢܬ .ܒ.", "ܐܠܦ̈ܝܢ ܘܡܐܐܼ. ܩܒܠ ܐܦܝܣܩܦܘܬܐ ܕܐܠܟܣܢܕܪܝܐ ܐܒܝܠܝܘܣ. ܘܕܒܪ ܫܢ̈ܝܐ ܬܪ̈ܬܥܣܪܐ.܀ ܫܢܬ .ܒ.", "ܐܠܦ̈ܝܢ ܘܡ̈ܐܐ ܘܚܕܐܼ. ܐܡܠܟ ܥܠ ܐܘܪܗܝ ܐܒܓܪ ܒܪ ܐܝܙܛ.. ܫ̈ܢܝܐ ܫ̈ܬ ܘܝܪ̈ܚܐ ܬܫ̈ܥܐ.܀܀ ܫܢܬ", "ܒ. ܐܠܦ̈ܝܢ ܘܡ̈ܐܐ ܘܬܪ̈ܬܝܢ܆ ܗܘܐ ܩܪܒܐ ܕܪ̈ܗܘܡܝܐ ܘܕܢܐܣܐܡܘܢܣ ܘܕܐܩܣ. ܘܙܟܘ ܪ̈ܗܘܡܝܐ.܀܀ ܫܢܬ", ".ܒ. ܐܠܦ̈ܝܢ ܘ.ܩܘ.܇ ܡܝܬ ܐܒܓܪ ܡܠܟܐ ܕܐܘܪܗܝ. ܘܡܢ ܥܠܬ ܪܚܡܬ ܪܝܫܢܘܬܐ ܠܐ ܫܠܡ ܠܚܕ ܪܝܫܐ.", "ܘܗܟܢܐ ܦܫ ܒܚܪ̈ܝܢܼ ܬܪ̈ܬܝܢ ܫ̈ܢܝܢ. ܘܡܢ ܒܬܪܟܝܢ ܐܚܕ ܡܠܟܘܬܐ . . . . .", "ܦܪܢܬܣܦܛܼ ܫ̈ܢܝܐ ܬܠ̈ܬ ܘܝܪ̈ܚܐ ܥܣܪ̈ܐ.܀ ܘܒܗܿ ܒܫܢܬܐ ܗܕܐܼ ܩܡ ܒܥܕܬܐ ܕܪܗܘܡܐ ܩܕܝܫܐ", "ܩܠܝܡܝܣ.܀ ܒܗܢܐ ܙܒܢܐ ܦܩܕ ܕܘܡܛܝܢܘܣ ܡܠܟܐܼ. ܕܟܠܗܝܢ ܣ̈ܬܐ ܕܟܪܡܐ ܢܬܥܩܪ̈ܢ ܡܢ ܡ̈ܕܝܢܬܐ. ܘܠܐ", "ܢܢܨܒܘܢ ܣܬܐ ܒܡܕܝܢܬܐ.܀ ܘܗܼܘ ܕܘܡܛܝܢܘܣ ܐܩܝܡ ܪܕܘܦܝܐ ܥܠ ܟܪ̈ܣܛܝܢܐ ܘܠܣ̈ܓܝܐܐ ܡܢ ܒܢ̈ܝ", "ܝܕ̈ܝܥܐ ܩܛܠ. ܘܠܣ̈ܓܝܐܐ ܪܕܦ ܘܛܪܕ. ܐܫܪܝ ܕܝܢ ܐܦ ܠܝܘܚܢܢ ܫܠܝܚܐ ܠܦܛܐܡܘܣ ܓܙܪܬܐܼ. ܐܝܟܐ ܕܐܦ", "ܓܠܝܢܐ ܩܒܠ.܀ ܒܗܢܐ ܕܝܢ ܙܒܢܐܼ ܗܪܗܣܝܣ ܣ̈ܓܝܐܬܐ ܢܒܼܥ. ܠܘܩܕܡ ܗܪܣܝܣ ܐܝܕܐ ܕܡܬܩܪܝܐ", "ܕܐܒ̈ܝܘܢܝܐ. ܥܠ ܕܒܨܝܪܐܝܬ ܘܡܣܟܢܐܝܬ ܐܚܝܕܝܢ ܗܘܘ ܠܡܫܝܚܐ. ܒܪܢܐܫ ܓܝܪ ܫܚܝܡܐ ܚܫܒܝܢ ܗܘܘ ܠܗ.", "ܕܐܙܕܕܩ ܒܬܪܒܝܬܐ ܕܥܝܕܐ ܕܕܘܒܪ̈ܐ. ܘܐܬܝܠܕ ܡܢ ܫܘܬܦܘܬܐ ܕܓܒܪܐ ܘܕܡܪܝܡ. ܘܐܡܿܪܝܢ ܗܘܘ ܕܡܬܒܥܐ", "ܦܘܠܚܢܐ ܕܢܡܘܣܐ ܘܠܐ ܡܗܝܡܢܝܢ ܗܘܘ ܕܚܝܿܝܢ ܡܢ ܗܝܡܢܘܬܐ. ܬܘܒ ܕܝܢ ܐܚܪ̈ܢܐ ܕܒܗ ܟܕ ܒܗ ܒܫܡܐ", "ܡܬܩܪܝܢ ܐܒ̈ܝܘܢܝܐܼ. ܡܛܠ ܡܪܚܘܬܗܘܢ ܣܓܝܐܬܐ. ܕܐܬܝܠܕ ܕܝܢ ܡܢ ܒܬܘܠܬܐ ܘܡܢ ܪܘܚܐ ܩܕܝܫܐ ܠܐ", "ܟܦܪܝܢ. ܐܠܐ ܡܘܕܝܢ ܐܟܘܬܢܼ. ܕܡܢ ܩܕܝܡ ܐܝܬܘܗܝ ܡܠܬܐ ܕܐܠܗܐ ܘܚܟܡܬܐ. ܘܠܪܫܝܥܘܬܗܘܢ ܕܗܿܢܘܢ", "ܩܕ̈ܡܝܐ: ܒܗܿܝ ܕܥܝܕ̈ܐܼ ܡܬܚܦܛܝܢ ܠܡܛܪ. ܒܐܝܓܪ̈ܬܐ ܕܝܢ ܕܦܘܠܘܣ ܡܠܝܐܝܬ ܟܦܪܝܢ. ܘܩܿܪܝܢ ܠܗܼ", "ܡܣܛܝܢܐ ܕܢܡܘܣܐ. ܒܐܘܢܓܠܝܘܢ ܕܝܢ ܗܿܘ ܕܡܬܩܪܐ ܥܒܪܝܐܿ ܡܬܚܫܚܝܢ ܒܠܚܘܕ. ܟܕ ܠܗܠܝܢ ܐܚܪ̈ܢܐ ܠܐ", "ܫܠܡܝܢ. ܫܒܬܐ ܕܝܢ ܐܝܟ ܗܠܝܢ ܢܛܪܝܢ܆ ܘܕܘܒܪ̈ܐ ܕܝܗܘܕܝܘܬܐ. ܚܕܒܫܒܐ ܕܝܢ ܐܟܘܬܢ ܥܒܕܝܢ", "ܠܕܘܟܪܢܐ ܕܩܝܡܬܗ ܦܪܘܩܢ. ܘܡܛܠ ܗܕܐ ܬܪܥܝܬܐܕܐܝܬ ܠܗܘܢܼ. ܩܒܠܘ ܗܢܐ ܫܡܐ", "ܕܐܒ̈ܝܘܢܝܐ. ܗܟܢܐ ܓܝܪ ܡܬܩܪܐ ܡܣܟܢܐ ܒܠܫܢܐ ܥܒܪܝܐ ܐܒܝܘܢܝܐ. ܬܘܒ ܐܝܬ ܗܘܬ ܐܚܪܝܬܐ ܕܡܬܩܪܝܐ", "ܕܩܪܢܬܘܣ. ܗܢܐ ܠܡ ܩܐܪܢܬܢܘܣܼ ܗܿܘ ܕܒܝܕ ܚܙܘ̈ܐ ܐܝܟ ܫܠܝܚܐ ܪܒܐ ܐܥܠ ܠܥܠܦܡܢܘܬܐ ܠܥܠܡܐܿ.", "ܕܡ̈ܠܐ ܦܟܝ̈ܗܬܐ ܕܕܓܠ. ܘܐܼܡܪ ܕܡܢ ܡ̈ܠܐܟܐ ܝܠܝܦܢ ܐܢܝ̈ܢ ܠܗ܆ ܕܡܢ ܒܬܪ ܩܝܡܬܐ ܥܠ ܐܪܥܐ ܗܿܘܝܐ", "ܡܠܟܘܬܐ ܕܡܫܝܚܐ. ܘܬܘܒ ܠܡ ܠܪ̈ܓܝܓܬܐ ܕܦܓܪܐ ܒܐܘܪܫܠܡ ܗܿܘܝܢ ܦܠܚܝܢܢ. ܘܡܛܠ ܕܒܥܠܕܒܒܐ ܗܘܐ", "ܕܟ̈ܬܒܐ ܕܐܠܗܐܼ. ܨܿܒܐ ܗܘܐ ܕܢܛܥܐ ܘܢܐܡܪܼ. ܕܐܠܦܐ ܕܫܢܝ̈ܐ ܗܘܿܐ ܥܐܕܐ ܕܡܫܬܘܬܐ. ܘܠܐܝܠܝܢ", "ܕܗܼܘ ܡܬܪܓܪܓ ܗܘܐܼ. ܗܠܝܢ ܚܙܐ ܗܘܐ ܒܚܠܡܗ. ܡܛܠ ܕܣܓܝ ܦܓܪܢ ܗܘܐ. ܪܚܡ ܗܘܐ ܪ̈ܓܝܓܬܐ. ܗܢܘܘ", "ܕܝܢ ܡܫܬܝܐ ܘܡܟܘܠܬܐ ܘܙܘܘܓܐ. ܘܐܝܠܝܢ ܕܣܒܿܪ ܕܐܫܟܚ. ܕܡܫ̈ܡܗܢ ܡܢ ܗܠܝܢ. ܥ̈ܐܕܐ ܘܕ̈ܒܚܬܐ", "ܘܢܟܣܬܐ ܕܚܝ̈ܘܬܐ. ܐܩܪܒ ܕܝܢ ܗܼܘ ܗܢܐ ܠܘܩܒܠ ܫܠܝܚܐ ܝܘܚܢܢ ܐܘܢܓܠܣܛܐ.. ܒܚܕ ܡܢ ܝܘ̈ܡܝܢ ܕܝܢܼ", "ܥܠ ܝܘܚܢܢܼ ܠܒܠܢܐ ܕܢܣܚܐ. ܘܟܕ ܝܼܕܥ ܕܩܐܪܢܬܘܣ ܬܡܘܢ ܗܘ܆ ܫܘܪ ܡܢ ܕܘܟܬܗ ܘܥܪܩ ܠܬܪܥܐ. ܕܠܐ", "ܣܝܒܪ ܕܢܗܘܐ ܬܚܝܬ ܡܛܠܠܐ ܕܐܝܬܘܗܝ ܒܗ ܩܐܪܢܬܘܣ. ܘܗܕܐ ܐܡܼܪ. ܕܦܘܩܘܢ ܡܢ ܒܠܢܐ ܕܠܐ ܬܦܠ", "ܥܠܟܘܢ ܒܥܠܬ ܩܐܪܢܬܘܣ ܒܥܠܕܒܒܐ ܕܐܠܗܐ.܀ ܐܝܬ ܗܘܐ ܕܝܢ ܗܪܣܝܣ ܐܚܪܝܬܐ", "ܕܡܬܩܪܝܐ ܗܘܬ ܕܢܝܩܠܐܝܘܣ. ܗܢܐ ܕܝܢ ܢܩܠܐܝܘܣ ܐܝܬܘܗܝ ܚܕ ܡܢ ܫܒ̈ܥܐ ܕܗܠܝܢ ܕܐܬܓܒܝܘ ܠܬܫܡܫܬܐ", "ܕܣܢ̈ܝܩܐ ܕܥܡ ܐܣܛܦܢܘܣ. ܘܐܝܬ ܗܘܐ ܠܗ ܐܢܬܬܐ ܫܦܝܪܬ ܚܙܘܐ. ܘܡܡܢ ܒܬܪ ܡܣܩܬܗ ܕܡܪܢܼ. ܐܬܚܣܕ", "ܡܢ ܫ̈ܠܝܚܐ ܥܠ ܕܛܐܢ ܗܘܐ ܒܗܿ. ܗܼܘ ܕܝܢ ܐܝܬܝܗܿ ܠܡܨܥܬܐ. ܘܐܦܣ ܠܗܿ ܕܬܗܘܐ ܠܡܢ ܕܗܘ ܕܨܒܝܐ.", "ܘܡܕܡ ܕܒܦܫܝܛܘܬ ܨܒܝܢܐ ܐܬܐܡܪܼ. ܗܼܢܘܢ ܛܥ̈ܝܐ ܐܝܟ ܢܝܚܗܘܢ ܕܒܼܪ ܘܐܡܪܼ. ܕܥܠ ܗܿܝ ܐܡܼܪܼ.", "ܡܛܠ ܕܙܕܩ ܢܬܠ ܠܗ ܠܦܓܪܐ ܢܝ̈ܚܘܗܝ. ܘܡܿܪܝܘ ܠܗܢܐ ܡܕܡ ܕܗܘܼܐ ܒܚܘܒܐ ܕܡܫܝܚܐܼ. ܥܠ ܕܠܐ ܐܫܟܚ", "ܠܡܦܠܚ ܠܬܪܗܝܢ ܡܪ̈ܘܢܼ ܠܡܦܠܚ ܠܡܪܢ ܘܠܐܢܬܬܐ. ܗܢܼܘܢ ܐܝܟ ܕܒܗܦܟܐ ܥܒܕܘ. ܟܕ ܡܙܢܝܢ ܕܠܐ", "ܬܚܡܨܬܐܼ. ܟܠܗܘܢ ܐܝܠܝܢ ܕܡܬܩܪܝܢ ܡܢ ܗܕܐ ܗܪܣܝܣ. ܝܠܼܦܢܢ ܕܝܢ ܥܠ ܗܢܐ ܢܝܩܠܐܝܘܣ ܕܡܢ ܝܘܡܐ", "ܗܿܘ ܘܠܗܠܼ ܒܕܟܝܘܬܐ ܫܿܠܼܡ ܚ̈ܝܘܗܝ. ܘܐܦ ܒܪܗ ܘܒܢ̈ܬܗ ܬܘܒ ܒܒܬܘܠܘܬܐ ܣܐܼܒ.܀܀ ܫܢܬ .ܒ.", "ܐܠܦ̈ܝܢ ܘܡܐܐ ܘܥܣܪܼ. ܦܩܼܕ ܕܘܡܛܝܢܘܣܼ ܕܢܬܩܛܠܘܢ ܟܠܗܘܢ ܐܝܠܝܢ ܕܡܢ ܓܢܣܗ ܐܢܘܢ ܕܕܘܝܕ. ܐܝܟ", "ܕܠܐ ܐܢܫ ܢܩܘܐ ܘܢܗܘܐ ܡܩܒܠܢܐ ܕܡܠܟܘܬܐ ܕܝ̈ܗܘܕܝܐ. ܕܒܗܘܢܐܬܠܼܒܟ ܐܦ ܟܠܗܘܢ ܒ̈ܢܝ ܫܪܒܬܗ", "ܕܝܘܣܦ ܓܒܪܗܿ ܕܡܪܝܡ.܀܀ ܫܢܬ .ܒ. ܐܠܦܝ̈ܢ ܘܡܐܐ ܘܬܪܬܥܣܪ̈ܐܼ. ܐܬܚܙܝܢ ܐܬܘ̈ܬܐ ܪܘܪ̈ܒܬܐ", "ܒܪܗܘܡܐܼ ܘܒܟܠܗܿ ܐܪܥܐ.܀ ܘܒܗܿ ܒܫܢܬܐܼ. ܐܬܩܼܛܠ ܕܘܡܛܝܢܘܣ ܒܦܠܛܝܢ. ܘܐܡܠܟ ܢܐܪܘܣܼ ܫܢܬܐ ܚܕܐ", "ܘܝܪ̈ܚܐ ܐܪ̈ܒܥܐ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܬܠܬܥܣܪ̈ܐܼ. ܐܡܠܟ ܥܠ ܐܘܪܗܝܼ ܦܪܢܬܣܦܛ ܝܪ̈ܚܐ", "ܥܣܪ̈ܐ. ܘܒܬܪܗܼ ܡܥܢܘ ܒܪ ܐܝܙܛܼ. ܫܢ̈ܝܐ ܐܫܬܥܣܪ̈ܐ ܝܪ̈ܚܐ ܬܡ̈ܢܝܐ.܀", "ܐܦܝܣܩܦܘܬܐ ܕܐܠܟܣܢܕܪܝܐ. ܕܬܠܬܐ ܩܡ ܩܪܕܘܢ ܫ̈ܢܝܐ .ܝܐ.܀ ܒܬܪ ܢܐܪܘܣ ܐܡܠܟ ܛܪܝܢܘܣܼ ܫܢ̈ܝܐ", "ܘܝܛ. ܘܝܪ̈ܚܐ ܫ̈ܬܐ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘ .ܝܗ. ܢܦܩ ܝܘܚܢܢ ܐܘܢܓܠܝܛܐ ܡܢ ܥܠܡܐ ܗܢܐܼ.", "ܘܐܬܬܣܡ ܒܐܦܣܘܣ. ܡܬܝܕܥܝܢ ܕܝܢ ܒܗܢܐ ܙܒܢܐܼ. ܦܐܦܝܘܣ ܕܡܢ ܐܝܪܘܦܘܠܣ. ܘܦܘܠܩܪܝܦܘܣ ܐܦܝܣܩܦܐ", "ܕܬܘܬܒܘܬܐ. ܘܐܓܢܛܝܘܣ ܕܐܢܛܝܟܝܐ. ܕܐܝܬܝܗܘܢ ܬܠܡ̈ܝܕܘܗܝ ܕܝܘܚܢܢ.܀܀ ܫܢܬ .ܒ. ܐܠܦ̈ܝܢ (ܘܡܐܐ)", "ܘܥܣܪ̈ܝܢ ܘܚܕܐܼ. ܗܘܼܐ ܙܘܥܐ ܪܒܐ. ܘܗܼܦܟ ܡܕ̈ܝܢܬܐ ܡܢ ܐܣܝܐ ܐܪ̈ܒܥ. ܠܐܠܐܐ ܘܠܡܘܪܝܢܐ", "ܘܠܝܛܘܢܐ ܘܠܩܘܡܐ. ܘܡܢ ܗܠܣܼ. ܗܼܦܟ ܕܝܢ ܠܣܦܘܢܛܝܘܢ ܘܠܐܘܪܝܛܘܢ. ܘܥܼܨܪ ܐܢܘܢ ܪܘܓܙܐ", "ܠܥܡܘܪ̈ܝܗܝܢ ܓܒܘܗܝܢܼ ܐܝܟ ܕܠܥܢ̈ܒܐ.܀ ܩܡ ܕܝܢ ܒܥܕܬܐ ܕܐܠܟܣܢܕܪܝܐ ܕܐܪܒܥܐܼ ܦܪܝܡܘܢܼ ܫ̈ܢܝܐ", "ܬܪܬܥܣܪ̈ܐ.܀ ܒܗܢܐ ܙܒܢܐ ܐܩܝܡ ܥܠ ܥܕܬܐ ܪܕܘܦܝܐܼ ܛܪܝܢܘܣ. ܘܐܣܗܕ ܒܗܼ ܫܡܥܘܢ ܒܪ ܩܠܘܦܐ", "ܐܦܝܣܩܦܐ ܕܐܘܪܫܠܡ. ܘܩܒܼܠ ܡܢ ܒܬܪܗܼ ܝܘܣܛܘܣ. ܗܼܘ ܕܝܢ ܗܢܐ ܣܝܡܘܢ ܐܝܬܘܗܝܼ ܒܪܗ ܕܩܠܝܘܦܐ", "ܐܚܘܗܝ ܕܝܘܣܦ ܓܒܪܗܿ ܕܡܪܝܡ. ܘܟܕ ܗܘܐ ܒܪ ܡܐܐ ܘܥܣܪ̈ܝܢ ܫ̈ܢܝܢܼ ܩܡ ܒܐܓܘܢܐ ܕܣܗܕܘܬܐ. ܘܒܬܪ", "ܫܢ̈ܕܐ ܣ̈ܓܝܐܐ ܘܡ̈ܫܚܠܦܐ ܕܣܒܼܠ. ܐܙܕܩܦ ܥܠ ܩܝܣܦܐ.. ܘܐܦ ܐܓܢܛܝܘܣ ܕܐܢܛܝܟܝܐ ܐܣܗܕ ܒܪܗܘܡܐ.", "ܘܗܘܼܐ ܡܢ ܒܬܪܗ ܒܐܢܛܝܟܝܐ ܐܦܝܣܩܘܦܐ ܝܐܪܘܢ.܀܀ ܣܢܬ ܬܪܝܢ ܐܠܦ̈ܝܢ (ܘܡܐܐ) ܘܥܣܪܝܢ ܘܐܪܒܥܼ.", "ܦܩܼܕ ܛܪܝܢܘܣ ܕܢܫܼܠܐ ܪܕܘܦܝܐ ܕܥܠ ܟܪ̈ܝܣܛܝܢܐ. ܘܗܝܡܢܘܬܐ ܕܝܠܗܘܢ ܬܬܒܼܢܐ. ܐܦܝܣܩܦܘܬܐܕܥܕܬܐ", "ܕܪܗܘܡܐ ܩܒܠ ܕܚܡ̈ܫܐܼ ܐܠܟܣܢܕܘܣܿ ܫܢܗܝܐ ܥܣܪ̈.܀ ܗܝܠܟܐ ܕܝܢ ܕܒܪܗܘܡܐ ܕܡܬܩܪܐ", "ܕܟܠ ܐܠܗܝܢ ܒܒܪܩܐ ܐܬܚܒܠ.. ܘܡܢ ܓܠܛܝܐܼ. ܬܠܬ ܡܕ̈ܝܢܬܐ ܒܙܘܥܐ ܐܬܚܒܠ.܀܀ ܫܢܬ .ܒ. ܐܠܦ̈ܝܢ", "(ܘܡܐܐ) ܘܥܣܪܝܢ ܘܬܡ̈ܢܐܼ. ܩܒܠ ܟܘܪܣܝܐ ܕܥܕܬܐ ܕܒܐܘܪܫܠܡ ܕܐܪ̈ܒܥܐܼ ܙܟܝ.. ܘܒܬܪܗ ܕܚ̈ܡܫܐܼ", "ܛܘܒܝܐ.. ܘܒܬܪܗ ܕܚ̈ܡܫܐܼ ܛܘܒܝܐ.. ܘܒܬܪܗܼ ܦܠܝܦܘܣ.܀܀ ܫܢܬ .ܒ. ܐܠܦ̈ܝܢ (ܘܡܐܐ) ܘܥܣܪ̈ܝܢ", "ܘܬܡ̈ܢܐܼ. ܗܘܼܐ ܙܘܥܐ ܪܒܐܼ ܒܐܢܛܝܟܝܐ. ܘܒܨܝܪ ܩܠܝܠ ܗܦܟܗܿ ܗܘܐ ܠܡܕܝܢܬܐ.܀܀ ܫܢܬ .ܒ. ܐܠܦ̈ܝܢ", "(ܘܡܐܐ) ܘܬܠ̈ܬܝܢ܆ ܐܡܠܟ ܥܠ ܐܘܪܗܝܼ ܡܥܢܘ ܒܪ ܡܥܢܘܼ ܫܢ̈ܝܐ ܥܣܪܗܝܢ ܘܐܪ̈ܒܥ. ܘܥܒܼܪ ܠܒܝܬ", "ܪ̈ܗܘܡܝܐ.܀ ܝܗ̈ܘܕܝܐ ܕܒܠܝܒܘܐ ܥܡ ܚ̈ܢܦܐ ܕܥܡܪܝܢ ܠܘܬܗܘܢܼ. ܫܪܝܘ ܕܐܣܛܣܝܣ ܢܥܒܕܘܢ ܘܢܩܪܒܘܢ.", "ܘܗܼܢܘܢܕܒܐܓܝܦܛܘܣ ܘܒܐܠܟܣܢܕܪܝܐ ܘܒܩܘܪܐܢܐ ܕܘܒܬܒܐܝܣܼ. ܐܬܓܒܪܘ ܕܝܢ ܥܠܝܘܢ ܝܘ̈ܢܝܐ", "ܕܒܐܠܟܣܢܪܝܐ.܀܀ ܫܢܬ .ܒ. ܐܠܦ̈ܝܢ (ܘܡܐܐ) ܘܬܠܬܝܢ ܘܚܕܐܼ. ܟܕ ܥܒܕܘ ܐܣܛܣܝܢ ܝܗ̈ܘܕܝܐ ܕܒܝܬ", "ܢܗܪ̈ܝܢ܆ ܦܩܼܕ ܥܠܝܗܘܢ ܛܪܝܢܘܣ ܠܠܘܣܝܐ ܩܘܐܛܣ. ܕܢܟܐ ܐܢܘܢ ܡܢ ܗܘܦܪܟܝܐ. ܘܐܙܕܝܢ ܩܘܐܛܣ.", "ܘܪ̈ܒܘܬܐ ܣ̈ܓܝܐܬܐ ܡܢܗܘܢ ܩܿܛܼܠ. ܐܝܟܢܐ ܕܫܘ̈ܩܐ ܘܒ̈ܬܐ ܕܡܕ̈ܝܢܬܐ ܘܐܘܪ̈ܚܬܐ ܘܫܒ̈ܝܠܐ ܘܟܠ", "ܕܘܟܼ ܡܢ ܫ̈ܠܕܝܗܘܢ ܡܠܝܐ ܗܘܬ. ܘܠܝܬ ܕܩܒܪ.܀ ܘܬܘܒ ܥܠ ܣܠܡܝܢܐ ܕܒܩܦܪܘܣ ܩܡ ܝܗ̈ܘܕܝܐ.", "ܘܠܚܢ̈ܦܐ ܕܒܓܘܗܿ ܩܛܠܘ. ܘܠܡܕܝܢܬܐ ܥܩܼܪ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܬܠܬܝܢ ܘܬܪܬܝܢ܆ ܛܪܝܢܘܣ", "ܒܟܘܪܗܢܐ ܡܝܬܼ ܒܣܠܢܘܢ. ܘܐܡܠܟ ܗܕܪܝܢܘܣܼ .ܟܐ. ܫܢܗܝܢ. ܘܗܼܘ ܗܕܪܝܢܘܣܼ ܠܐܠܟܣܢܕܪܝܐ ܕܡܒܠܒܠܐ", "ܗܘܬܼ ܡܢ ܝܗ̈ܘܕܝܐ ܐܬܩܢܗܿ. ܘܫܥܒܕ ܠܝܗ̈ܘܘܕܝܐ ܕܡܪܕܘ ܥܠ ܪ̈ܗܘܡܝܐܿ. ܕܬܪ̈ܬܝܢ ܙܒ̈ܢܝܢ. ܘܦܩܕ", "ܬܘܒ ܕܢܦܩܘܢ ܟܠܗܘܢ ܝܗ̈ܘܕܝܐ ܡܢ ܐܘܪܫܠܡ. ܘܠܐ ܢܥܼܠܘܢ ܬܘܒ ܠܬܡܢ.܀ ܒܗܢܐܕܝܢ", "ܙܒܢܐ ܢܒܥܬ ܗܪܣܝܣ ܕܣܒܠܝܘܣ. ܣܒܠܝܘ ܩܡ ܠܘܩܒܠ ܥܕܬܐ ܒܙܒܐܗܢܐܼ ܘܐܡܪ. ܕܚܕ ܗܘ ܩܢܘܡܐ ܐܝܬ", "ܠܬܠܝܬܝܘܬܐ. ܘܡܛܠܗܢܐ ܡܪܝܡ ܝܿܠܕܬ ܬܠܝܬܝܘܬܐ ܐܝܬܝܗܿ. ܘܐܦ ܨܠܝܒܐ ܕܬܠܝܬܝܘܬܐ ܐܝܬܘܗܝ.", "ܘܐܬܟܢܫܬ ܥܠܘܗܝ ܣܘܢܗܕܘܣ ܕܐܪ̈ܒܥܝܢ ܘܬܠ̈ܬܐ ܐܦܝ̈ܣܩܦܐ ܠܐܢܩܘܪܐ ܕܓܠܛܝܐ. ܘܬܚܡ ܘܐܚܪܡܘܗܝ", "ܘܫܕܘܗܝ ܡܢ ܥܕܬܐ. ܘܥܠ ܕܠܐ ܨܼܒܐ ܕܢܗܦܘܟ ܡܢ ܗܿܘ ܡܕܡ ܕܩܐܡ ܗܘܐ ܒܗ.܀ ܒܫܢܬ ܬܪ̈ܬܝܢ", "ܕܗܕܪܝܢܘܣܼ ܥܒܕ ܫܘܒܩܢܐ ܕܚܘ̈ܒܬܐ. ܘܡ̈ܕܝܢܬܐ ܐܝܠܝܢ ܕܚܝ̈ܒܢ ܗܘ̈ܝ. ܐܘܩܕ ܐܫܛܪ̈ܝܗܝܢ.", "ܘܡܕ̈ܐܬܐ ܠܣ̈ܓܝܐܐ ܫܒܩ.܀ ܘܒܫܢܬ ܐܪܗܒܥ ܕܝܠܗܼ. ܗܘܼܐ ܟܣܣܛܘܣ ܐܦܝܣܩܦܐ ܕܪܗܘܡܐܿ ܫܢ̈ܝܐ ܬܠܬ.܀", "ܘܒܗܧ ܒܫܢܬܐ ܩܡ ܒܥܕܬܐ ܕܐܠܟܣܢܪܕܝܐܼ ܝܣܘܛܘܣܿ ܫܢ̈ܝܐ .ܝܐ... ܘܒܗܿ ܒܫܢܬܐ ܗܕܐܼ. ܗܘܐ ܙܘܥܐ", "ܩܝܫܐ. ܘܢܦܠܬ ܒܗ ܢܝܩܡܘܕܝܐ. ܘܣܘܓܐܐ ܡܢ ܢܩܝܐ. ܘܫܕܪ ܗܕܪܝܢܘܣ ܕܗܒܐܼ ܘܒܼܢܐ ܐܢ̈ܝܢ ܡܢ", "ܕܪܝܫ.܀ ܒܐܘܪܫܠܡ ܩܡ ܐܦܝܣܩܦܐ ܒܬܪ ܦܝܠܦܘܣܼ ܣܢܘܩܣ.. ܘܒܬܪܗܼ ܝܘܛܘܣ.. ܘܒܬܪܗܼ ܠܘܝ.. ܘܒܬܪܗܼ", "ܐܦܪܘܣ.. ܘܒܬܪܗܼ ܝܘܣܐ.. ܘܒܬܪܗܼ ܝܗܘܕܐ. ܗܠܝܢ ܟܠܗܘܢ ܩܡ ܐܦܝ̈ܣܩܦܐ ܡܢ ܓܙܘܪܬܐ. ܥܕܡܐ", "ܠܚܒܘܫܝܐ ܕܒܝ̈ܘܡܘܗܝ ܗܕܪܝܢܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܐܐ ܘ.ܡܕ. ܗܘܼܐ ܐܦܝܣܩܦܘܩܐ ܕܪܗܘܡܐ", "ܛܠܣܦܪܘܣܿ ܫܢ̈ܝܐ ܥܣܪ̈ܝܢ. .. ܘܕܥܕܬܐ ܕܐܢܛܝܛܝܐ ܗܘܼܐ ܩܘܪܢܝܠܝܘܣ. .. ܘܒܗ ܒܙܒܢܐ", "ܢܝܩܦܘܠܝܣܼ. ܐܦ ܩܣܪܩܐ ܐܬܗܼܦܟܝܢ ܒܙܘܥܐ. .. ܘܒܥܕܬܐ ܕܐܠܟܣܢܕܪܝܐ ܩܡ ܐܘܡܢܘܣܿ ܫܢܗܝܐ", "ܬܠܬܥܣܪܐ.܀ ܒܗܢܐ ܙܒܢܐ ܩܐܦܝܣܘܣܘ ܢܗܪܐ ܗܘܼܐ ܒܗ ܫܦ̈ܥܐ ܪ̈ܘܪܒܐ ܘܩ̈ܫܝܐ. ܘܐܛܝܦܘܗܿ ܠܐܠܘܣܝܢܐ", "ܡܕܝܢܬܐܼ ܘܚܒܠ ܘܚܿܢܼܩ ܠܝ̈ܒܝܗܿ. ܘܫܒܐ ܐܦ ܠܟܠ ܕܒܗܿ.܀ ܒܗ ܕܝܢ ܒܙܒܢܐ ܗܢܐܼ", "ܥܒܕ ܥܠܘܗܝ ܕܝܠܗ ܕܢܗܪܐ ܓܝܫܪܐ ܗܕܪܝܢܘܣ ܡܠܟܐ.܀܀ ܫܢܬ .ܒ. ܐܠܦ̈ܝܢ ܘ.ܩܡܗ.܆ ܗܘܼܐ ܒܥܕܬܐ", "ܕܐܠܟܣܢܕܪܝܐ ܐܘܡܢܘܣ.܀܀ ܒܫܢܬ .ܒ. ܐܠܦ̈ܝܢ ܘ.ܩܡܛ.: ܟܘܟܒܐ ܪܒ ܚܝܠܐ ܕܝܗ̈ܘܕܝܐܼ. ܒܝܫ̈ܬܐ", "ܣ̈ܓܝܐܬܐ ܐܣܒܠ ܠܥܡܐ ܕܟܪ̈ܣܛܝܢܐ. ܡܛܠ ܕܠܐ ܨܒܘ ܠܡܐܙܠ ܥܡܗ ܒܩܪܒܐ ܠܘܩܒܠ ܪ̈ܗܘܡܝܐ. ܘܥܒܼܕ", "ܪ̈ܗܘܡܝܐ ܘܝܗ̈ܘܕܝܐ ܩܪܒܐ ܥܠ ܓܢܒ ܦܠܣܛܝܢܐ. ܘܐܬܚܪܒܘ ܝܗ̈ܘܕܝܐ ܘܐܦ ܫܒܘ ܐܢܘܢ ܪ̈ܗܘܡܝܐ.", "ܘܥܩܼܪ ܘܐܘܒܕ ܐܢܘܢ ܡܢ ܐܘܪܝܫܠܡ. ܡܢ ܗܢܐ ܙܒܢܐܼ ܐܦ ܕܢܣܩܘܢ ܠܐܘܪܝܫܠܡܼ ܟܠ ܟܠܗ ܐܬܟܠܼܝܘ.", "ܠܘܩܕܡܼ ܒܨܒܝܢܐ ܕܐܠܗܐ. ܘܒܬܪܟܝܢܼ ܒܦܘܩܕܢܐ ܕܪ̈ܗܘܡܝܐ.܀ ܐܦܝܣܩܘܦܐ ܕܐܘܪܝܫܠܡ ܩܕܡܝܐ ܩܡ ܡܢ", "ܥܡ̈ܡܐܼ ܡܪܩܘܣ. ܟܕ ܫܠܡܘ ܗܿܢܘܢ ܕܡܢ ܓܙܘܪܬܐ.܀܀ ܫܢܬ .ܒ. (ܐܠܦ̈ܝܢ) ܘ.ܩܢܒ.܆ ܡܝܬ ܗܕܪܝܢܘܣ", "ܒܟܢܫ ܡ̈ܝܐ. ܘܐܡܠܟ ܡܢ ܒܬܪܗܼ ܛܛܘܣ ܐܢܛܘܢܝܢܘܣ ܕܐܬܩܪܝ ܙܕܝܩܐܼ ܥܡ ܒܢ̈ܘܗܝ ܐܘܪܠܝܘܣ", "ܘܠܘܩܝܘܣ. ܫ̈ܢܝܐ ܥܣܪ̈ܝܢ ܘܬܪ̈ܬܝܢ. ܘܝܪ̈ܚܐ ܬܠ̈ܬܐ.. ܘܒܫܢܬ ܚܕܐ ܕܝܠܗ ܗܘܼܐ ܗܘܓܝܐܢܘܣ", "ܐܦܝܣܩܦܐ ܕܪܗܗܘܡܐܼ. ܫܢ̈ܝܐ ܐܪ̈ܒܥ. ܘܒܬܪܗܼ ܗܘܼܐ ܦܝܘܣܼ. ܫܢ̈ܝܐ ܚܡܫܥܣܪ̈ܐ.܀܀ ܫܢܬ .ܒ.", "ܐܠܦ̈ܝܢ ܘܢܩܢܕ܇ ܐܡܠܟ ܥܠ ܐܘܪܗܝܼ ܘܐܠ ܒܪ ܣܗܪܘܼ ܫܢ̈ܝܐ ܬܪ̈ܬܝܢ.. ܘܒܬܪܗ ܐܡܠܟܼ ܡܥܢܘ ܒܪ", "ܐܝܙܛܼ ܟܕ ܗܼܦܟ ܡܢ ܒܝܬ ܪ̈ܗܘܡܝܐܿ ܫܢ̈ܝܐ ܬܪ̈ܬܥܣܪܐ. ܣܟܐ ܕܝܢ ܕܟܠܗܼ ܡܠܟܘܬܗܼ ܫܢ̈ܝܐ ܬܠܬܝܢ", "ܘܫܬ. ܕܠܐ ܗܿܠܝܢ ܕܗܘܼܐ ܒܝܬ ܪ̈ܗܘܡܝܐ.܀ ܒܗܢܐ ܙܒܢܐ ܘܠܢܛܝܢܘܣ ܪܝܫܐ ܕܗܪܣܝܣ ܡܬܝܕܥ. ܐܦ", "ܩܪܕܘܢ ܕܗܝܡܢܘܬܐ ܕܒܝܬ ܡܪܩܝܘܢ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܚܡܫܝܢ ܘܫܒ̈ܥܼ. ܩܡ ܐܦܣܩܦܐ ܕܚܡܫܐ", "ܒܐܢܛܝܟܝܐܼ ܐܘܪܣ.. ܘܒܐܠܟܣܢܕܪܝܐ ܩܡ ܡܪܩܘܣ. ܘܫܡܫ ܫܢ̈ܝܐ ܥܣܪ.܀܀ ܫܢܬ .ܒ. ܐܠܦ̈ܝܢ ܘ.ܩܣܛ.܆", "ܐܡܠܟ ܥܠ ܐܘܪܗܝܼ ܐܒܓܪ ܒܪ ܡܥܢܘܼ ܫ̈ܢܝܐ ܬܠ̈ܬܝܢ ܘܚ̈ܡܫ.܀ ܘܒܗܿ ܒܫܢܬܐ ܗܘܼܐ", "ܐܦܝܣܩܘܦܐ ܒܐܠܟܣܢܪܕܝܐ ܩܠܐܕܝܘܢܼ ܫܢ̈ܝܐ ܐܪ̈ܒܥܣܪܐ.܀܀ ܫܢܬ .ܒ. ܐܠܦ̈ܝܢ ܘ.ܩܥܒ.܆ ܗܘܼܐ", "ܐܦܝܣܩܦܐ ܒܪܗܘܡܐ ܐܢܝܩܛܘܣܼ ܫܢ̈ܝܐ ܚܕܥܣܪ̈ܐ. ܘܕܒܝܘܡܬܗ ܦܠܘܩܪܝܦܘܣܼ ܟܕ ܐܬܼܐ ܠܪܗܘܡܐܼ ܣܘܓܐܐ", "ܡܢ ܗܪ̈ܛܝܩܐ ܐܦܢܝ. ܬܘܒ ܐܦܝ̈ܣܩܘܦܐ ܕܐܘܪܫܠܡ܇ ܩܡ ܕ.ܝܙ. ܡܪܩܝܢܘܣ. ܘܕ.ܝܚ. ܦܘܦܠܝܣ. ܘܕ.ܝܛ.", "ܡܟܣܝܡܘܣ. ܘܕ.ܟ. ܝܘܠܝܢܘܣ. ܘܕ.ܟܐ. ܓܐܝܐܢܘܣ. ܘܕ.ܟܒ. ܣܘܡܐܟܘܣ. ܘܕ.ܟܓ. ܓܐܝܘܣ. ܘܕ.ܟܕ.", "ܝܘܠܝܢܘܣ. ܘܕ ܟܗ. ܩܦܝܛܘܢ.܀܀ ܫܢܬ .ܒ. ܐܠܦ̈ܝܢ ܘܡܐܐ ܘܫܒܥܝܢ ܘܫܒܥܼ. ܡܝܬ ܛܛܘܣ ܡܠܟܐ", "ܕܪ̈ܗܘܡܝܐ. ܘܐܚܕ ܡܠܟܘܬܐ ܡܢ ܒܬܪܗ ܠܘܩܝܘܣ ܘܐܘܪܠܝܘܣ ܒ̈ܢܘܗܝܼ ܫܢ̈ܝܐ .ܝܛ. ܘܝܪܚܐ ܚܕ...", "ܘܒܢܬ ܐܪ̈ܒܥ ܕܝܠܗܘܢܼ ܫܒܼܐ ܘܠܓܫ ܡܠܟܐ ܕܦܪ̈ܬܘܝܐ ܩܘܪ̈ܝܣ ܣ̈ܓܝܐܬܐ ܡܢ ܕܪ̈ܗܘܡܝܐ.. ܘܒܢܬ ܫ̈ܬ", "ܕܝܠܗܘܢܼ ܟܒܫ ܠܘܩܝܘܣ ܠܦܪ̈ܬܘܝܐ ܘܫܒܥܕ ܐܢܘܢ.܀ ܘܒܗܿ ܒܫܢܬ ܗܘܼܐ ܐܓܪܦܝܢܘܣ ܒܥܕܬܐ", "ܕܐܠܟܣܢܕܪܝܐ ܐܦܝܣܩܦܐܼ. ܫ̈ܢܝܐ ܬܪ̈ܬܥܣܪܐ.܀܀ ܫܢܬ ܬܪܝܢ ܐܠܦ̈ܝܢ ܘܡ̈ܐܐ ܘܬܡ̈ܢܝܢ ܘܬܠ̈ܬ", "ܠܐܒܪܗܡܼ . ܗܘܼܐ ܪܕܘܦܝܐ ܩܫܝܐ ܘܥܙܝܙܐ ܕܘܕܠܐ ܒܪ̈ܚܡܐ ܥܠ ܟܪ̈ܣܛܝܢܐ. ܘܐܣܗܕ. ܒܗ ܐܢ̈ܫܐ", "ܣ̈ܓܝܐܐ ܝܬܝܪܐܝܬ ܒܐܬܪ̈ܘܬܐ ܕܓܠܛܝܐ.. ܐܦ ܩܕܝܫܐ ܦܘܠܘܩܪܝܦܘܣ ܐܦܝܣܩܘܦܐ ܕܙܡܪܢܐܿ. ܘܦܐܦܝܘܣ", "ܐܦܝܣܩܘܦܐ ܕܬܘܬܒܘܬܐ ܬܠܡ̈ܝܕܘܗܝ ܕܝܘܚܢܢ ܫܠܝܚܐܼ ܒܗ ܐܣܗܕܘ.܀ ܘܒܗܿ ܒܫܢܬܐ ܗܕܐܼ. ܗܘܼܐ", "ܟܘܪܗܢܐ ܩܫܝܐ ܘܥܙܝܙܐ ܕܫܚܛܐܼ ܒܟܠܗܿ ܐܪܥܐ. ܘܡܛܼܐ ܐܦ ܥܕܡܐ ܠܪܗܘܡܐ.. ܒܐܠܟܣܢܪܝܐ ܕܝܢ ܗܘܼܐ", "ܐܦܝܣܩ ܐܓܪܦܝܢܘܣ.. ܘܒܥܕܬܐ ܕܪܗܘܡܐ ܣܘܛܪܼ ܫܢ̈ܝܐ ܬܡ̈ܢܐ.. ܘܒܐܢܛܝܟܝܐ ܗܘܐ", "ܐܦܝܣܩܘܦܐ ܕܫܬܐܼ ܬܝܦܝܠܘܣ. ܗܘܿ ܕܐܦ ܡܐܡܪ̈ܘܗܝ ܡܦܪ̈ܫܐ ܩܿܝܡܝܢ. ܒܗܢܐ ܕܝܢ (ܙܒܢܐ) ܡܬܝܕܥܝܢ", "ܐܦܝܣܩ̈ܘܦܐ ܒܥܕܬܐ ܗܠܝܢ. ܣܘܛܪ ܕܪܗܘܡܐ.. ܐܓܪܦܝܢܘܣ ܕܐܠܟܣܢܪܕܝܐ.. ܬܝܦܝܠܘܣ ܕܐܢܛܝܟܝܐ..", "ܕܝܢܘܣܝܘܣ ܕܩܘܪܢܬܘܣ.. ܐܦܘ[ܠܝـ]ـܢܪܝܘܣ ܕܐܝܪܦܘܠܝܣ. ܗܢܐ ܠܘܩܒܠ ܢܒܝܘܬܐ ܕܓܠܬܐ ܕܦܪ̈ܘܓܝܐ ܩܡ", "ܘܒܼܿܛܠ.. ܡܠܝܛܘܢ ܕܐܣܝܐ.܀܀ ܫܢܬ .ܒ. ܐܠܦ̈ܝܢ ܘ.ܩܦܚ.܆ ܐܢܛܘܢܢܣ ܒܟܠܙܒܢ ܣܝܡ ܗܘܐ ܠܘܩܒܠ", "ܒ̈ܥܠܕܒܒܐ ܠܡܬܟܬܫܘ ܥܡܗܘܢ. ܐܦ ܟܕ ܩܪܝܒ ܗܼܘ. ܘܟܕ ܡܫܪܕ ܠܪ̈ܝܫܝ ܩܪ̈ܒܐ. ܘܟܕ ܦܪܛܝܢܐܟܣ", "ܘܐܝܠܝܢ ܕܥܡܗ ܕܒܩܘܐܕܘܣ ܒܨܗܝܐ ܡܬܐܠܨܝܢ ܗܘܘܿ. ܡܛܪܐ ܡܢ ܫܡܝܐ ܗܐܘ ܠܗܘܢ. ܘܠܓܪ̈ܡܝܢܝܐ", "ܘܠܣܪ̈ܡܛܝܐ ܕܩܝܡܝܢ ܗܘܘ ܠܘܩܒܠܗܘܢܼ ܒܪܩܐ ܢܦܼܠ ܥܠܝܗܘܢܼ. ܘܠܣܓܝ̈ܐܐ ܡܢܗܘܢ ܚܒܼܠܘ ܐܡܿܪܝܢ", "ܕܝܢ ܕܐܦ ܐܝܓܪ̈ܬܗ ܕܡܪܩܘܣ ܡܠܟܐ ܩܝ̈ܡܢ܇ ܕܒܗܝܢ ܣܗܕ. ܕܟܕ ܩܪܝܒ ܗܘܼܐ ܚܝܠܗ ܠܡܐܒܕ ܒܨܗܝܐܿ.", "ܒܨ̈ܠܘܬܐ ܕܟܪ̈ܣܛܝܢܐ ܐܬܦܪܩܘ. ܟܕ ܐܦ ܡܛܪܐ ܡܢ ܫܡܝܐ ܗܘܐ.܀܀ ܫܢܬ .ܒ. ܐܠܦ̈ܝܢܼ ܘ.ܩܨܒ.܆ ܗܘܼܐ", "ܐܦܝܣܩ ܕܥܕܬܐ ܕܪܗܘܡܐܼ ܐܠܘܬܪܘܣܼ ܫܢܗܝܐ .ܝܗ... ܘܒܥܕܬܐ ܕܐܢܛܝܟܝܐܼ ܗܘܼܐ ܡܟܣܝܡܘܣ.܀܀ ܫܢܬ", ".ܒ. ܐܠܦܝ̈ܝܢ ܘ.ܩܨܕ܇ ܗܘܼܐ ܙܘܥܐ. ܘܙܘܡܪܢܐ ܕܒܐܣܝܐ ܢܦܠܬ.. ܘܡܛܠ ܕܬܬܒܢܐܼ ܐܬܬܢܝܚܬ ܡܢ", "ܫܩ̈ܠܐ ܫ̈ܢܝܐ ܥܣܪ̈.܀܀ ܫܢܬ .ܒ. ܐܠܦ̈ܝܢ ܘ.ܩܨܗ.܆ ܐܢܛܘܢܝܢܘܣ ܐܬܟܪܗ ܘܡܝܬܼ ܒܦܐܢܘܢܝܐ..", "ܘܐܡܠܟ ܒܬܪܗ ܩܘܡܐܕܘܣܼ ܫܢܗܝܐ ܬܠܥܣܪܗܐ.܀ ܒܥܕܬܐ ܕܝܢ ܕܐܠܟܣܢܕܪܝܐܼ. ܩܡ ܝܘܠܝܢܘܣ. ܘܕܒܼܿܪ", "ܫܢ̈ܝܐ ܥܣܪ̈.܀ ܐܝܪܢܘܣ ܐܦܝܣܩܘܦܐ ܕܠܘܓܕܘܢܘܣ ܡܬܝܕܥ.܀ ܬܘܒ ܐܦܝܣܩ̈ܘܦܐ ܕܐܘܪܫܠܡ. ܘܐܝܠܝܢ", "ܕܐܬܝܕܥ ܚܕ ܒܬܪ ܚܕ. ܕ.ܟܘ. ܩܼܡ ܡܟܣܝܡܘܣ.. ܘܕ.ܟܙ. ܐܢܛܘܢܝܢܘܣ.. ܘܕ.ܟܚ. ܘܠܝܣ.. ܘܕ.ܟܛ. ܕܘܠܟܝܢܘܣ.. ܘܕ.ܠ. ܢܪܩܣܣ.. ܘܕ.ܠܐ. ܕܝܘܣ.. ܘܕ.ܠܒ. ܓܪܡܐܢܘܢ..", "ܘܕ.ܠܓ. ܓܪܕܝܢܘܣ.. ܘܒܬܪܗܼ ܗܘ ܢܪܩܣܣ ܩܕܡܝܐ. ܕܐܝܟ ܗܠܝܢ ܟܠܗܘܢ ܐܦܝܣܩ̈ܘܦܐ ܐܬܝܒܘ ܒܐܘܪܫܠܡ.", "ܘܠܐ ܗܘܐ ܠܢ ܙܒܢܐ ܕܟܠ ܚܕ ܚܕ ܡܢܗܘܢ ܢܬܪܨ. ܒܗܿܝ ܕܠܐ ܐܬܪܫܼܡ ܙܒܢܐ ܕܡܕܒܪܢܘܬܗܘܢ.܀܀ ܫܢܬ", ".ܒ. ܐܠܦܗܝܢ ܘܡܬܝܢ ܘܬܠܬܼ. ܥܠ ܩܐܦܛܘܠܝܘܢ ܒܪܩܐ ܢܦܼܠ ܘܝܩܕܢܐ ܚܣܝܢܐ ܠܒܝܒܠܐܬܩܣ ܘܠܕܘ̈ܟܝܬܐ", "ܣ̈ܓܝܐܬܐ ܐܘܒܕ.܀ ܘܥܠ ܐܘܪܗܝܼ ܐܡܠܟܼ ܐܒܓܪ ܣܘܪܣ ܥܡ ܒܪܗ. ܫܢܬܐ ܚܕܐ ܘܝܪ̈ܚܐ ܫܒ̈ܥܐ. ܘܒܬܪܗ", "ܐܡܠܟܼ ܡܥܢܘ ܒܪܗ ܥܣܪ̈ܝܢ ܘܫܬ ܫܢ̈ܝܢ.܀ ܐܦܝܣܩܦܐ ܕܥܕܬܐ ܕܐܢܛܝܟܝܐܼ ܩܡ ܣܪܦܝܘܢ.. ܘܒܥܕܬܐ", "ܕܐܠܟܣܢܕܪܝܐ ܩܡܼ ܕܢܡܛܪܝܘ ܫܢ̈ܝܢ ܐܪ̈ܒܥܝܢ ܘܬܠܬ.܀ ܒܗܢܐ ܙܒܢܐ ܣܘܢܗܕܘܣ ܕܢܐܘܩܣܪܝܐ ܐܬܟܢܫܬ.܀", "ܘܬܘܒ ܒܗ ܒܗܢܐ ܙܒܢܐ ܡܬܝܕܥܝܢ ܐܦܝ̈ܣܩܦܐ ܕܡܛܪܝܘܣ ܕܐܠܟܣܢܕܪܝܐ.. ܣܪܦܝܘܢ ܕܐܢܛܝܟܝܐ.. ܢܪܩܣܣ", "ܕܐܘܪܫܠܡ.. ܐܪܢܝܘܣ ܕܠܘܓܝܕܘܢܘܣ.. ܕܝܢܘܣܘܝ ܕܩܘܪܢܬܘܣ.. ܐܦܘܠܝܢܪܣ ܕܐܝܪܦܘܠܘܣ.. ܒܩܛܘܪ", "ܕܪܗܘܡܐ.. ܐܠܟܣܢܕܪܣ ܕܐܠܟܣܢܕܪܝܐ ܙܥܘܪܬܐ.. ܐܦ ܬܝܦܝܠܘܣ ܡܢ ܩܣܪܝܐ.. ܘܦܠܘܩܪܐܛܝܣ", "ܘܒܐܟܘܠܝܕܘܣ ܪ̈ܥܘܬܐ . . . . . .ܬܐ ܡܬܝܕܥܝܢ ܗܘܘ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡ̈ܢܐܼ.", "ܩܘܡܐܕܣ ܐܩܝܡ ܪܕܘܦܝܐ ܥܠ ܟܪ̈ܣܛܝܢܐ. ܘܣ̈ܓܝܐܐ ܐܣܗܕ. ܘܐܦ ܗܼܘ ܩܠܝܠܐܝܬ ܩܒܠ ܡܣܡ ܒܪܝܫܐ. ܟܕ", "ܡܢ ܫܠܝ ܡܝܬ. ܘܐܬܚܢܩ ܒܒܝܬܐ ܕܒܣܛܝܐܢܘܣ.. ܘܐܡܠܟ ܒܬܪܗܼ ܦܪܛܝܢܐܣܟܣ܆ ܝܪ̈ܚܐ ܫ̈ܬܐ. ܘܒܬܪܗܼ", "ܣܘܪܘܣ ܫܢ̈ܝܐ ܬܡ̈ܢܥܣܪܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܠܬܥܣܪܐܼ. ܗܘܼܐ ܩܪܒܐ ܕܝܗ̈ܘܕܝܐ", "ܘܕܫܡܪ̈ܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܚܡܫܥܣܪ̈ܐܼ. ܗܘܼܐ ܐܦܝܣܩܦܐ ܕܥܕܬܐ", "ܕܪܗܘܡܐܼ ܙܦܘܪܝܘܣ.܀ ܒܗܢܐ ܕܝܢ ܙܒܢܐܼ. ܗܘܼܐ ܪܕܘܦܝܐ ܩܫܝܐ ܥܠ ܥܕܬܐ.. ܘܠܐܘܢܝܕܣ ܐܒܘܗܝ", "ܕܐܘܪܝܓܢܝܣ ܐܣܗܕ.. ܘܐܠܟܣܢܕܪܘܣ ܒܡܘܕܝܢܘܬܐ ܐܬܟܠܠ.܀ ܘܬܘܒ ܒܗ ܒܙܒܢܐ ܢܪܩܣܣ ܐܦܝܣܩܦܐ", "ܕܐܘܪܫܠܡ ܡܬܝܕܥ. ܗܼܘ ܕܝܢ ܗܢܐ ܢܪܩܣܣ ܓܒܪܐ ܐܝܬܘܗܝ ܚܝܠܬܢܐܼ ܘܣܥܪ ܚܝ̈ܠܐ. ܗܢܐ ܒܙܒܢܐ ܕܥܐܕܐ", "ܕܦܣܟܐܼ. ܚܣܼܪ ܗܘܐ ܠܗܘܢ ܡܫܚܐ ܠܡܫ̈ܡܫܢܐ. ܘܐܚܕܬ ܥܩܬܐ ܣܓܝܐܬܐ ܠܟܢܫܐ ܡܛܠܗܕܐ. ܗܼܘ ܕܝܢ", "ܛܘܒܢܐܿ ܟܕ ܚܼܙܐ ܠܥܩܬܐ ܕܗܘܬ ܠܟܢܫܐܼ ܦܩܼܕ ܠܗܘܢ ܠܡܫ̈ܡܫܢܐ ܕܢܩܪܒܢ ܠܗ ܡܝ̈ܐ. ܘܟܕ ܕܝܼܢ ܩܪܒ", "ܠܗܼ ܘܨܿܠܝ ܥܠܝܗܘܢܼ ܦܩܕ ܠܗܘܢ ܕܢܪܡܘܢ ܐܢܘܢ ܒܫܪ̈ܓܐ ܗܠܝܢܼ ܒܗܝܡܢܘܬܐ ܚܪܝܦܬܐ ܕܡܪܢ. ܘܟܕ", "ܥܒܼܕ ܗܕܐܪ. ܐܫܬܚܠܦܘ ܗܢܘܢ ܡܝ̈ܐ ܠܟܝܢܐ ܕܡܫܚܐܼ. ܒܝܕ ܚܝܠܐ ܐܠܗܝܐ ܘܒܨܠܘܬܐ ܕܛܘܒܢܐ. ܘܡܛܠ", "ܕܛܢܢܐ ܐܝܬܘܗܝ ܕܫܦܝܪ̈ܬܐ ܘܡܒܛܠܢܐ ܕܟܠܗܝܢ ܒܝ̈ܫܬܐܼ. ܐܢ̈ܫܐ ܬܠܬܐ ܣܥܪ̈ܝ ܒܝ̈ܫܬܐ܆ ܡܛܠܕܕܚܠܘܢ", "ܕܠܐ ܢܦܠܘܢ ܒܐܝܕ̈ܘܗܝܼ ܪܟܒ ܥܠܘܗܝ ܥܠܬܐܼ ܘܩܛܪܓܘܗܝ ܒܡܟܠܩܪܨܐ ܩܕܡ ܥܡܐ. ܟܕ ܐܡܼܪ ܚܕ", "ܡܢܗܘܢܼ. ܕܐܢ ܠܐ ܐܝܬܝܗܿ ܗܕܐܼ ܒܢܘܪܐ ܐܿܝܩܕ. ܐܚܪܢܐ ܕܝܢ ܐܡܼܪܼ. ܕܐܢ ܠܐ ܫܪܝܪܐܼ ܒܟܘܪܗܢܐ", "ܠܐ ܡܬܐܣܝܢܐ ܐܿܦܠ. ܐܚܪܢܐ ܕܬܠ̈ܬܐ ܬܘܒ ܐܡܼܪܼ. ܕܐܢ ܠܐ ܫܪܝܪܐܼ ܒܟܘܪܗܢܐ ܠܐ ܡܬܐܣܝܢܐ ܐܿܦܠ.", "ܐܚܪܢܐ ܕܬܠ̈ܬܐ ܬܘܒ ܐܡܼܪܼ. ܕܐܢ ܠܐ ܚܘܝܐ ܠܝ ܗܕܐܼ ܢܬܥܘܪ̈ܢ ܥܝ̈ܢܝ. ܘܟܕ ܐܡܼܪ ܡܪ̈ܚܡܐܼ ܐܢܫ", "ܡܢ ܡܗ̈ܝܡܢܐܼ ܠܐ ܗܝܡܢ ܐܢܘܢ. ܐܠܐ ܐܝܟ ܡܐ ܕܗܢܘܢ ܦܣܩܘ ܥܠܝܗܘܢ ܘܒܐܝܢܐ ܕܗܘ ܟܐܒܐ ܕܗܢܘܢ", "ܠܗܘܢ ܓܒܘܼ. ܒܥܓܠ ܘܩܠܝܠܐܝܬ ܐܕܪܟ ܐܢܘܢ ܡܣܡ ܒܪܝܫܐ. ܘܡܛܠ ܕܗܼܘ ܢܪܩܣܣ ܠܐ ܡܫܟܚ ܗܘܐ ܕܢܫܡܫ", "ܒܝܕ ܝܩܪܘܬܐ ܕܣܝܒܘܬܐܼ. ܐܬܚܙܝ ܠܐܠܟܣܢܕܪܣ ܐܦܝܣܩܦܐ ܕܩܣܪܝܐ ܒܚܙܘܐܼ. ܕܢܐܬܐ ܢܚܙܐ ܕܘܟܝ̈ܬܐ", "ܕܡܕܒܪܢܘܬܐ. ܘܟܕ ܡܢܥ ܠܐܘܪܫܠܡ. ܬܘܒ ܐܬܚܙܝ ܠܟܠܗܿ ܥܕܬܐ ܕܬܡܢ܆ ܕܦܘܩܘܢ", "ܘܩܒܠܘ ܠܐܦܝܣܩܦܐ܇ ܐܝܢܐ ܕܢܡ ܐܠܗܐ ܠܟܘܢ ܐܬܓܒܝ. ܘܟܕ ܢܦܩܘ ܐܪܥ ܠܐܠܟܣܢܕܪܘܣܼ ܟܕ ܐܬܿܐ.", "ܘܗܟܢܐ ܐܬܟܠܝ ܡܢ ܐܦܝ̈ܣܩܦܐ܆ ܐܝܢܐ ܕܡܢ ܐܠܗܐ ܠܟܘܢ ܐܬܓܒܝ. ܘܟܕ ܢܦܩܘ ܐܪܥ ܠܐܠܟܣܢܕܪܘܣܼ ܟܕ", "ܐܬܿܐ. ܘܗܟܢܐ ܐܬܟܠܝ ܡܢ ܐܦܝ̈ܣܩܦܐ ܘܐܚ̈ܐ. ܘܟܠܗܿ ܥܕܬܐ ܕܬܡܢ. ܘܠܐ ܝܗܼܒܘ ܠܗ ܕܢܐܙܠ ܬܘܒ", "ܠܐܬܪܗ. ܐܠܐ ܫܡܫ ܥܡ ܢܪܩܣܣ. ܟܕ ܗܿܘ ܚܝ.܀ ܒܗܢܐ ܕܝܢ ܙܒܢܐܼ ܐܦ ܗܪܣܝܣ ܕܡܘܢܛܢܘܣ ܐܝܬ ܗܘܐ.", "ܩܪܝܬܐ ܚܕܐܐܝܬ ܒܡܝܣܝܐ. ܕܫܡܗܿ ܐܪܕܒܘ. ܕܡܢܗܿ ܓܒܪܐ ܚܕ ܐܝܬ ܗܘܐ ܕܗܝܡܢ ܗܘܐ ܚܕܬܐܝܬ. ܕܫܡܗ", "ܗܘܐ ܡܘܢܛܢܘܣ. ܗܢܐ ܡܠܐ ܣܛܢܐ ܠܒܗ. ܟܕ ܐܡܿܪ ܘܡܬܢܒܐ ܡ̈ܠܐ ܢܘܟܪ̈ܝܬܐ ܠܒܪ ܡܢ ܡܫܠܡܢܘܬܐ", "ܕܥܕܬܐ. ܘܡܫܬܒܗܪ ܗܘܐ ܗܼܘ ܡܘܢܛܢܘܣ. ܘܐܡܿܪ ܗܘܐ ܥܠ ܢܦܫܗܼ ܕܗܘ ܐܝܬܘܗܝ ܪܘܚܐ ܦܪܩܠܝܛܐ. ܘܐܦ", "ܐܩܝܡ ܢ̈ܫܐ ܡܢ ܕܝܠܗܼ ܬܪ̈ܬܝܢ. ܘܡܠܐ ܐܢ̈ܝܢ ܪܘܚܐ ܕܫܘܩܪܐ. ܘܩܼܪܐ ܐ̈ܢܝܢ ܢܒ̈ܝܬܐ. ܕܠܚܕܐ", "ܫܡܗܿ ܗܘܐ ܦܪܝܣܩܐ. ܘܕܐܚܪܝܬܐ ܡܫܟܣܝܡܠܐ. ܠܘܩܒܠ ܗܠܝܢ ܐܩܪܒ ܩܕܝܫܐ ܐܦܘ[ܠܝـ]ـܢܪܝܘܣ", "ܐܦܝܣܩܘܦܐ ܕܐܝܪܦܘܠܝܣ ܕܐܣܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܥܣܪܝܢ ܘܫܬܼ. ܡܝܬ ܣܘܪܘܣܼ ܟܕ ܡܩܪܒ", "ܗܘܐ ܥܡ ܒܪ̈ܒܪܝܐ. ܘܐܡܠܟ ܒܬܪܗܼ ܐܢܛܘܢܝܢܘܣ ܫ̈ܢܝܐ ܫܒ̈ܥ.܀ ܫܢܬ .ܒ. ܐܠܦ̈ܝܢ ܘ.ܪܟܙ.܆ ܗܘܐ", "ܐܦܝܣܩܘܦܐ ܕܬܡܢ̈ܝܐ (ܒܐܢܛܝܟܝܐ) ܐܣܩܠܝܦܕܘܣ. ܘܒܐܘܪܫܠܡ ܗܘܼܐ ܐܠܟܣܢܕܪܘܣ.܀܀ ܫܢܬ .ܒ. ܐܠܦ̈ܝܢ", "ܘܡܬܝܢ ܘܬܠܬܝܢ ܘܬܪ̈ܬܝܢ܆ ܗܘܐ ܛܘܦܢܐ ܕܡܝ̈ܐ ܒܐܘܪܗܝܼ ܡܢ ܢܗܪܐ ܗܿܘ ܕܥܐܠ ܠܗܿ ܡܢ ܓܒܐ ܡܥܪܒܝܐ", "ܕܝܠܗܿ ܕܡܕܝܢܬܐ. ܒܗ ܒܗܢܐ ܢܗܪܐ ܕܡܬܩܪܐ ܕܝܨܢ܇ ܗܘܧܘ ܒܗ ܫ̈ܦܥܐ ܩ̈ܫܝܐ ܕܡ̈ܝܐ ܒܠܠܝܐ. ܘܟܕ", "ܟܠܢܫ ܕܡܝܟ ܘܫܠܼܐ ܘܢܝܚ ܒܓܘ ܒܝܬܗܼ. ܥܠ ܗܼܘ ܢܗܪܐ ܟܕ ܡܠܼܐ ܣܦܐ ܒܣܦܐܼ. ܘܐܣܼܬܟܪ ܡܦ̈ܩܢܘܗܝ", "ܕܒܫܘܪܐ ܡܕܢܚܝܐܿ. ܡܢ ܚܝܠܐ ܕܩܘܦܝܐ ܕܛܥܼܝܢ ܗܘܐ ܡܢ ܛܘܪ̈ܐ ܘܡܢ ܫܘ̈ܩܐ. ܘܗܼܦܟ ܡܡܘܠܐ ܗܿܘ ܠܒܣܬܪܗ. ܘܟܕ ܟܠܢܫ ܕܡܝܟ ܥܠ ܥܪܣܗܼ. ܥܠܘܢ ܡܝ̈ܐ ܥܠܝܗܘܢ ܡܢ ܬܪ̈ܥܐ ܘܡܢ ܟܘ̈ܐܼ", "ܘܐܬܬܚܢܩܘ ܥܠ ܬܫܘ̈ܝܬܗܘܢ. ܘܒ̈ܬܐ ܐܝܠܝܢ ܕܒܢܼܝܢ ܒܛܝܢܐ ܘܒܠ̈ܒܢܐ ܬܪܘ ܘܢܦܼܠܘ. ܘܟܒܫܘܢ", "ܠܡܪ̈ܝܗܘܢ ܒܓܘܗܘܢܼ ܘܡܢ ܫܠܝ ܗܘܼܘ ܩܒܪ̈ܐ ܠܥܡܘܪ̈ܝܗܘܢ. ܘܫܠܡܬ ܢܒܝܘܬܐ ܕܐܡܿܪܐ: ܕܩܒܪܗܝܗܘܢ", "ܒܒ̈ܝܬܝܗܘܢ ܠܥܠܡ. ܘܐܬܚܢܩܘ ܕܝܢ ܒܗܿ ܝܬܝܪ (ܡܢ) ܬܪ̈ܝܢ ܐܠܦ̈ܝܢ ܕܒܢܝ̈ܢܫܐܼ ܘܣܘܓܐܐ ܕܒܥܝܪܐ.", "ܟܕ ܕܝܢ ܐܬܩܫܝ ܗܼܘ ܡܡܘܠܐ ܥܠ ܫܘܪܐܼ. ܐܬܪܥ ܡܢ ܫܠܝ ܘܢܦܼܠ. ܘܐܬܓܪܦ ܩܕܡ ܡܝ̈ܐ. ܘܫܒܐ ܐܦ", "ܠܡܕܝܢܬܐ ܘܐܦܩ ܟܠܡܕܡ ܕܟܒܼܫ ܗܼܘ ܫܦܥܐ ܕܡ̈ܝܐ. ܫ̈ܠܕܐ ܕܒܢ̈ܝܢܫܐ ܘܕܒܥܝܪܐܿ. ܘܩܝܗܣܐܿ", "ܘܨܒ̈ܘܬܐ ܕܒ̈ܬܐ ܘܡ̈ܐܢܐ ܡܦܪ̈ܓܐ. ܘܟܠܡܕܡ ܕܐܝܬ ܒܫܘ̈ܩܐ ܘܒܚ̈ܢܘܬܐ ܕܝܠܗܿ. ܫܒܼܐ ܕܝܢ ܐܦ ܓܢ̈ܣ", "ܘܒ̈ܬܐ ܘܩܘܪ̈ܝܣ ܘܩܢܝܢܐ ܟܠܗ ܕܩܕܡܘܗܝ. ܕܐܝܬ ܒܦܩܥܬܐ ܕܐܘܪܗܝ ܘܕܚܪܢ. ܘܐܝܬ ܠܡܚܙܐ ܠܥܣܪ̈ܬܐ", "ܟܕ ܡܫܘ̈ܝܢ ܘܐ̈ܙܠܢ ܒܓܘܗ. ܘܓܕܫܐ ܘܠܡܪ̈ܝܗܝܢ ܒܓܘܗܝܢ.܀܀ ܫܢܬ .ܒ. ܐܠܦܝܢ ܘܡܬܝܢ ܘܬܠܬܝܢ", "ܘܬܠܬ. ܗܘܼܐ ܩܪܒܐ ܩܫܝܐ ܐܦ ܥܙܝܙܐ. ܘܪܘܬ ܐܪܥܐ ܗܿܝ ܡܢ ܕܡܐ ܕܒܢ̈ܝܢܫܐܼ ܕܒܝܬ ܐܘܪܗܝ ܢ. ܘܒܗ", "ܒܩܪܒܐ ܐܬܩܛܠ ܐܢܛܘܢܝܢܘܣ ܡܠܟܐ ܕܪ̈ܗܘܡܝܐ.. ܘܐܡܠܟ ܡܢ ܒܬܪܗܼ ܡܩܪܝܢܘܣ ܫܢܬܐ ܚܕܐ. ܘܐܬܩܛܠ ܐܦ", "ܗܼܘ ܒܐܪܟܐܠܝܘܣ. ܘܐܡܠܟ ܒܬܪܗܼ ܐܢܛܘܢܝܢܘܣ ܕܡܢ ܐܠܓܐܒܠܐ܀ ܗܪܟܐ ܐܦ ܡܠܟܘܬܐ ܕܐܘܪ̈ܗܝܐ ܒܛܠܬ.", "ܕܐܚܕ ܫܘܠܛܢܐ ܕܡܠܟܘܬܗܘܢ ܫܢ̈ܝܐ ܬܠܬܡ̈ܐܐ ܘܚ̈ܡܫܝܢ ܘܬܪ̈ܬܝܢ. ܘܐܬܟܒܫܘ ܬܚܝܬ ܐܝܕܐ ܕܪ̈ܗܘܡܝܐ", "ܡܢ ܗܫܐ ܘܠܗܠ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܠ̈ܬܝܢ ܘܐܪ̈ܒܥܼ. ܗܘܼܐ ܐܦܝܣܩܘܦܐ", "ܕܥܕܬܐ ܕܐܢܛܝܟܝܐܼ ܦܝܠܛܘܣ.. ܒܥܕܬܐ ܕܝܢ ܕܪܗܘܡܐܼ ܗܘܼܐ ܩܠܝܣܛܘܣ.܀܀ ܒܫܢܬ .ܒ. ܐܠܦ̈ܝܢ", "(ܘܡܬܝܢ) ܘܬܠ̈ܬܝܢ ܘܫܬܼ. ܒܦܠܣܛܝܢܐ ܢܝܩܦܘܠܝܣ ܡܕܝܢܬܐ ܐܬܒܢܝܬ. ܗܿܝ ܕܡܢ (ܩܕܝܡ) ܥܡܐܘܣ", "ܡܬܩܪܝܐ ܗܘܬ.܀܀ ܫܢܬ .ܒ. ܐܠܦܗܝܢ ܘ.ܪܠܚ.܆ ܐܬܩܛܠ ܐܢܛܘܢܝܢܘܣܼ ܒܫܘܩܐ ܕܪܗܘܡܐ.. ܘܐܚܕ ܡܠܟܘܬܐ", "ܡܢ ܒܬܪܗܼ ܐܠܟܣܢܕܪܘܣ ܒܪܗܿ ܕܐܡܐܐܼ. ܫܢ̈ܝܐ ܬܠܬܥܣܪ̈ܐ. ܗܢܐ ܐܬܚܙܝ ܟܼܪܝܣܛܝܢܐ ܩܕܡܝܐ ܒܡ̈ܠܟܐ", "ܕܪ̈ܘܡܢܝܐ. ܘܐܦ ܡܐܡܐܐ ܐܡܗ ܕܝܠܗ ܕܐܠܟܣܢܕܪܘܣܼ ܐܡܿܪܝܢ ܥܠܝܗܿ ܕܠܐ ܗܘܼܬ ܡܢ ܢ̈ܫܐ ܕܥܠܡܐ", "ܐܢܬܬܐ ܕܕܚܠܐ ܗܘܼܬ ܡܢ ܐܠܗܐ ܝܬܝܪ ܡܗܿ. ܐܝܟܢܐ ܕܐܦ ܬܫ̈ܥܝܬܐ ܣ̈ܓܝܐܬܐ ܐܝܬ ܥܠܝܗܿ ܡܛܠ", "ܕܘܒܪ̈ܝܗܿ ܫܦܝܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ܆ ܗܘܼܐ ܐܘܪܒܐܢܘܣ ܐܦܝܣܩ ܕܥܕܬܐ", "ܕܪܗܘܡܐ܆ ܫܢ̈ܝܐ ܬܫ̈ܥ.. ܘܒܥܕܬܐ ܕܐܢܛܝܟܝܐ ܩܡ ܙܒܢܘܣ.. ܐܘܪܝܓܢܝܣ ܒܐܠܟܣܢܕܪܝܐ ܡܬܝܕܥ.܀܀ ܫܢܬ", ".ܒ. ܐܠܦ̈ܝܢ ܘ.ܪܡܘ.܆ ܗܘܼܐ ܐܦܝܣܩܘܦܐ ܕܥܕܬܐ ܕܐܠܟܣܢܕܪܝܐ ܗܪܐܩܠܘܣܼ ܫܢ̈ܝܐ .ܝܛ.܀ ܐܦ ܒܗ", "ܒܙܒܢܐ ܗܢܐܼ ܗܘܐ ܫܓܘܫܝܐ ܪܒܐ ܒܗܿ ܒܐܠܟܣܢܕܪܝܐ. ܘܫܝܢ ܡܢ ܬܡܢ ܐܘܪܝܓܢܣܼ ܘܒܩܣܪܝܐ ܕܦܠܣܛܝܢܐܼ", "ܥܘܡܪܗ ܥܒܼܕ.܀ ܘܒܗܿ ܒܫܢܬܐܼ ܗܘܐ ܐܦܝܣܩܘܦܐ ܕܥܕܬܐ ܕܪܗܘܡܐܼ ܦܐܢܛܝܐܢܘܣܼ ܫܢ̈ܝܐ ܚ̈ܡܫ.܀܀ ܫܢܬ", ".ܒ. ܐܠܦ̈ܝܢ ܘܡܬܝܢ ܘܚܡܫـ[ـܝـ]ـܢ ܘܚܕܐܼ. ܐܬܩܛܠ ܐܠܟܣܢܕܪܘܣ ܒܡܓܘܢܛܝܐܩܘܣ. ܘܐܡܠܟܼ", "ܡܟܣܡܝܢܘܣܼ. ܫܢܗܝܐ ܬܠ̈ܬ. ܗܢܐ ܐܙܝܥ ܪܕܘܦܝܐ ܩܫܝܐ ܥܠ ܡܕܒܪ̈ܢܐ ܕܥܕܬܐ. ܘܐܙܝܥ ܘܛܪܕ ܘܐܦܩ", "ܐܢܘܢ ܡܢ ܟܘܪ̈ܣܘܬܗܘܢ. ܘܣ̈ܓܐܐ ܐܣܗܕ ܒܗ ܒܪܕܘܦܝܐ. ܐܦ ܥܠܘܗܝ ܕܝܠܗ ܫܕܪ ܐܠܗܐ ܪܘܓܙܐ ܩܠܝܠܐܼ", "ܘܢܣܒܗ ܡܢ ܚܝ̈ܐ ܗܠܝܢ. ܟܕ ܐܬܩܛܠ ܒܐܩܘܠܝܐ. ܘܐܡܠܟ ܒܬܪܗܼ ܓܘܪܕܝܐܢܘܣܼ ܫܢ̈ܝܐ", "ܫ̈ܬ.܀܀ ܫܢܬ .ܒ. ܘܐܠܦ̈ܝܢ ܘܡܬܝܢ ܘܚ̈ܡܫܝܢ ܘܚ̈ܡܫܼ. ܗܘܐ ܒܥܕܬܐ ܕܪܗܘܡܐ ܐܢܛܘܪܣ ܝܚܐ ܚܕ..", "ܘܒܬܪܗܼ ܗܘܼܐ ܩܕܝܫܐ ܦܐܒܝܐܢܘܣܼ ܫܢ̈ܝܐ ܬܪܬܥܣܪ̈ܐ.܀ ܗܢܐ ܕܝܢ ܩܕܝܫܐ ܦܐܒܝܐܢܘܣܼ ܢܐܡܪ ܩܠܝܠ", "ܥܠ ܗܘܿܝܗ. ܟܕ ܓܝܪ ܡܝܬ ܩܕܝܫܐ ܐܢܛܘܪܣ ܐܦܝܣܩ ܘܟܠܢܫ ܪܗܿܛ ܠܕܪܓܐ ܗܢܐ ܕܪܝܫܢܘܬܐ: ܘܐܦ", "ܐܬܟܢܫܘ ܐܦܝ̈ܣܩܦܐ ܡܢ ܟܠ ܦܢ̈ܝܢ: ܘܩܫ̈ܝܫܐ ܘܕܝܪ̈ܝܐ ܠܗܿ ܠܪܘܡܐܼ ܐܝܟ ܡܢ ܕܢܥܒܕܘܢ ܠܗܿ", "ܐܦܝܣܩܦܐ: ܘܐܦ ܐܢ̈ܫܐ ܝܕܗܝܥܐ ܘܫܒ̈ܝܚܐ ܐܝܬ ܗܘܐ ܬܡܢ: ܕܐܝܬ ܗܘܐ ܥܠܝܗܘܢ ܡܣܒܪܢܘܬܐ ܠܣ̈ܓܝܐܐ", "ܡܛܠ ܨܒܘܬܐ ܗܕܐ: ܘܗܢܐ ܠܗܢܐ ܒܥܿܐ ܘܗܢܐ ܠܗܢܐ ܡܩܠܣ. ܦܐܒܝܐܢܘܣ ܕܝܢܼ ܟܕ ܥܠ ܬܪܥܝܬܐ ܕܒܪܢܫܐ", "ܠܐ ܣܠܼܩܼ. ܓܕܫ ܐܬܐ ܡܢ ܐܓܘܪܣܐ ܚܕ ܕܠܒܪ ܡܢ ܡܕܝܢܬܐ. ܘܥܡ ܐܚܪ̈ܢܐ ܕܥܡܗܼ ܐܬܩܼܪܒ ܗܘܐ", "ܕܢܞܚܙܐ ܠܗܿܝ ܕܗܘܝܐܼ ܐܝܟ ܟܠܢܫ. ܘܟܕ ܕܝܢ ܩܼܪܒ ܘܡܼܛܐܼ. ܦܪܚܬ ܒܕܡܘܬܐ ܕܓܘܫܡܐ ܕܝܘܢܐ ܡܢ", "ܫܠܿܝ ܘܢܚܬܬ ܡܢ ܪܘܡܐܼ. ܘܥܠ ܪܝܫܗ ܫܟܢܬ. ܘܡܢ ܫܠܝ ܩܥܼܐ ܥܡܐ ܟܠܗ ܐܝܟ ܕܡܢ ܚܕ ܦܘܡܐܼ ܕܫܘܐ", "ܗܘ. ܘܗܟܢܐ ܫܩܠܘܗܝ ܘܐܬܒܘܗܝ ܥܠ ܬܪܘܢܣ ܕܐܦܝܣܩܦܘܬܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫ̈ܬܝܢ܆", "ܐܬܩܼܛܠ ܓܐܘܪܕܝܐܢܘܣ ܒܦܪܬܘ. ܘܐܡܠܟ ܒܬܪܗܼ ܦܝܠܦܘܣܼ ܫܢܝ̈ܐ ܫܒ̈ܥ.܀ ܒܡܠܟܘܬܗ ܕܦܠܝܦܘܣܼ ܐܠܦ", "ܫ̈ܢܝܢ ܡ̈ܠܼܝ. ܘܐܓܘܢܐ ܕܫܢ̈ܝܢ ܐܠܦ ܐܫܬܡܫ. ܘܚܝ̈ܘܬܐ ܐܬܩܛܠ. ܘܬܐܛܪܘܢ ܒܦܩܥܬܐ ܕܐܪܝܣ ܬܠ̈ܬܐ", "ܝܘ̈ܡܝܢ ܘܬܠܬܐ ܠܝ̈ܠܘܢ ܗܘܼܬ. ܗܕܐ ܕܝܢ ܡܬܐܡܪܐ ܗܘܼܬ ܥܠܘܗܝ ܡܠܬܐ ܕܐܝܬܘܗܝ ܟܪܣܛܝܢܐ ܘܒܝܘܡܐ", "ܚܪܢܐ ܕܦܨܚܐܼ. ܨܼܒܐ ܗܘܐ ܕܢܬܚܠܛ ܒܨܠܘܬܐ ܥܡ ܥܡܐ. ܘܟܕ ܗܕܐ ܠܐ ܝܗܼܒ ܠܗ ܐܦܝܣܩܘܦܐ", "ܦܐܒܝܐܢܘܣ: ܥܕܡܐ ܕܢܘܕܐ ܘܢܚܫܘܒ ܢܦܫܗ ܥܡ ܗܿܢܘܢ ܕܡܛܠ ܣܟܠܘܬܗܘܢ ܩܝܡܝܢ ܒܬܝܒܘܬܐ. ܟܕ ܐܡܪ", "ܗܘܼܐ ܠܕܐ ܡܩܒܠ ܠܗܼ. ܐܠܐ ܥܒܕ ܗܕܐܼ. ܡܛܠ ܪ̈ܫܝܢܐ ܣ̈ܓܝܐܐ ܕܐܝܬ ܗܘܐ ܠܗ", "ܥܠܘܗܝ. ܘܐܬܛܦܝܣ ܡܢ ܟܠܗܿ ܬܪܥܝܬܗܼ. ܐܝܟ ܕܡܬܐܡܪ ܥܠܘܗܝ. ܘܚܘܝ ܒܥܿܒܕܐ ܪܥܝܢܐ ܫܪܝܪܐ ܕܐܝܬ", "ܗܐ ܠܗ ܒܕܚܠܬ ܐܠܗܐ. ܘܗܟܢܐ ܩܼܒܠܿܘܗܝ ܘܥܠ ܠܥܕܬܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܫܬܝܢ ܘܐܪܒܥܼ.", "ܗܘܐ ܕܝܢܘܣܝܘܣ ܐܦܝܣܩܦܐ ܕܐܠܟܣܢܪܕܪܝܐܼ. ܫܢ̈ܝܐ ܫܒܥܣܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܬܝܢ", "ܘܫܒܥܼ. ܐܬܩܛܠ ܡܠܟܐ ܡܗܝܡܢܐ ܦܝܠܦܘܣ ܥܡ ܒܢ̈ܘܗܝ. ܘܐܡܠܟܼ ܕܩܝܘܣܿ ܫܢܬ ܚܕܐ ܘܝܪ̈ܚܐ ܬܠ̈ܬܐ.", "ܗܢܐ ܕܝܢ ܕܩܝܘܣܿ ܟܕ ܠܡܗܝܢܐ ܘ[ܕܚܠ ܠܐܠܗܐ ܦܝܠܦܘܣ] ܘܠܒ̈ܢܘܗܝ ܩܛܼܠܼ. ܡܛܠ ܒܥܠܕܒܒܘܬܐܕܐܝܬ", "ܗܘܐ ܠܗ [ܠܘܬ ܦܝܠܦܘܣ]. ܒܝܕ ܕܗܼܘ ܩܕܝܫܐ ܡܡܟܟ ܗܐܘ ܐܦ ܡܣܚܦ ܗܘܐ ܠܣܓܕܬ ܦܬܟܪ̈ܐܼ ܒܝܕ", "ܒܥܠܕܒܒܘܬܐ ܕܠܘܬܗ ܐܬܓܘܙܠ ܪܘܓܗ ܐܦ ܥܠܝܢ܆ ܘܐܩܝܡ ܪܕܘܦܝܐ ܥܠ ܪ̈ܥܘܬܐ ܩܕ̈ܝܫܐ ܕܥܕܬܐ. ܘܥܠ", "ܟܠܗܘܢ ܒܢ̈ܝܢܫܐ ܕܒܗܿ. ܘܥܩܼܪ ܐܦ ܣܚܦ ܘܒܕܪ ܠܥܕ̈ܬܐ ܘܠܗ̈ܝܟܠܐ. ܘܫܿܦܼܥ ܕܡܐ ܕܒܢ̈ܝܗܿ. ܒܗ", "ܕܝܢ ܒܪܕܘܦܝܐ ܗܢܐܐܣܗܕܼ. ܩܕܝܫܐ ܦܐܒܝܐܢܘܣ ܐܦܝܣܩܘܦܐ ܕܪܘܡܐ. ܘܐܠܟܣܢܕܪܘܣ ܐܦܝܣܩܘܦܐ", "ܕܐܘܪܫܠܡ. ܘܕܝܢܘܣܝܣ ܕܐܠܟܣܢܕܪܝܐ. ܘܐܘܪܝܓܢܝܣ ܣ̈ܓܝܐܬܐ ܣܒܼܠ. ܩ̈ܫܝܫܐ ܕܝܢ ܘܚܝ̈ܕܝ ܘܡܗ̈ܝܡܢܐ", "ܒܢ̈ܝ ܥܠܡܐܼ ܕܥܒܿܪܝܢ ܠܡܢܝܢܐ ܐܣܗܕ ܒܫܢܬܐ ܗܕܐ. ܘܢܦܼܩ ܐܦ ܡܢ ܕܘܟܬܗܼ ܒܝܕ ܓܘܙܠܐ ܕܪܘܓܙܐ", "ܕܫܐܕܐ ܕܥܠܘܗܝ. ܕܢܥܒܪ ܒܟܠܗܘܢ ܐܬܪ̈ܘܬܐ ܘܢܪܕܘܦ ܠܟܠܗܘܢ ܡܗ̈ܝܡܢܐ. ܡܛܼܝ ܕܝܢ ܐܦ ܥܕܡܐ", "ܠܐܦܣܘܣ ܡܕܝܢܬܐ. ܒܗܿ ܕܝܢܼ ܝܬܝܪ ܡܢ ܟܠܗܝܢ ܣܥܼܪ ܒܗܿ ܒܝ̈ܫܬܐ. ܐܝܟܢܐ ܕܨܒܿܐ ܐܢܐ ܗܪܟܐ ܐܢܘܚ", "ܥܠ ܡܠܬܝܼ. ܘܐܫܬܥܐ ܩܠܝܠ ܡܢ ܣܓܝ ܥܠ ܒܝ̈ܫܬܐ ܕܐܣܬܥܪ̈ ܒܡܕܝܢܬܐ ܗܕܐ ܐܦܣܘܣ.", "ܬܫܥܝܬܐ ܕܥܠ ܐܦܣܘܣܼ ܘܥܠ ܗܠܝܢ ܬܡܢܝܐ ܛܠܝ̈ܐ ܕܐܣܗܕ ܒܗܿ. ܟܕ ܕܝܢ ܕܩܝܘܣ ܥܘܿܠܐ ܐܡܠܟ ܗܘܐ", "ܘܢܚܬ ܗܐ ܠܒܘܙܛܝܐ ܘܠܐܦܣܘܣ ܡܕܝܢܬܐ ܡܢ ܓܪܬܓܢܐ ܡܕܝܢܐ. ܗܝܕܝܢ ܥܕ̈ܬܐܕܐܬܪܐ ܐܬܬܚܕܝ.", "ܘܟ̈ܢܘܫܬܐ ܕܡܗ̈ܝܡܢܐ ܐܬܒܕܪ. ܘܟܗ̈ܢܐ ܘܐܚ̈ܐ ܕܚܠܘ ܘܫܢܝܘ ܡܢ ܩܕܡܘܗܝ. ܟܕ ܕܝܢ ܥܼܠ ܗܼܘ ܕܩܝܘܣ", "ܠܐܦܣܣ ܐܬܬܪܝܡ ܠܒܗ. ܘܫܪ ܕܢܒܢܐ ܥܠܘ̈ܬܐ ܡܨܥܬ ܟܪܟܐ. ܘܟܕ ܒܚܢܦܘܬܐ ܡܬܥܙܙ ܗܘܐܼ. ܠܪ̈ܘܪܒܢܐ", "ܕܟܪܟܐ ܦܩܕ ܗܘܐܼ ܘܡܕܒܚܝܢ ܗܘܘ ܥܡܗ ܠܦܬܟܪ̈ܐ. ܘܡܛܢܦ ܗܘܐ ܦܓܪ̈ܝܗܘܢ ܒܕ̈ܒܚܐ. ܘܟܢ̈ܫܐ ܚܒܝ̈ܨܐ", "ܟܠܝܘܡ ܡܢ ܟܠܕܘܟ ܟܢܝܫܝܢ ܗܘܘ ܡܨܥܬ ܟܪܟܐ ܐܦܝܣܘܣ. ܘܬܢܢܐ ܕܣܘ̈ܬܐ ܕܕܒܚܐܼ ܠܡܕܝܢܬܐ ܡܚܦܐ", "ܗܘܐ. ܘܥܡܛܢܐ ܕܥܛܪܐ ܕܝܩܕܢܐ ܕܣ̈ܘܬܐ ܡܢ ܡܨܥܬܐ ܟܪܟܐ ܣܿܠܩ ܗܘܐ. ܘܡܚܦܐ ܗܘܐ ܠܫܘܪ̈ܝܗܿ ܟܕ", "ܚܕܪܐ. ܒܗ ܗܟܝܠ ܒܗܿܘ ܚܓܐ ܟܡܝܪܐ ܕܬܡܢ ܕܚܢܦܘܬܐ ܟܢܝܫ ܗܘܐܼ. ܐܒܠܐ ܗܘܼܐ ܪܒܐ ܠܡܗ̈ܝܡܢܐ.", "ܘܪ̈ܝܫܝܗܘܢ ܐܬܪܟܢܘ. ܟܕ ܡܚܦܝܢ ܘܡܬܬܢܚܝܢ ܗܘܘ. ܘܒܬܚܦܝܬܐ ܐܦܝ̈ܗܘܢ ܡܚܦܝܢ ܗܘܘ ܡܢ ܕܚܠܬܐ", "ܕܪܕܘܦܝܐ. ܘܡܢ ܫܠܝ ܒܝܘܡܐ ܕܬܠܬܐ ܦܩܼܕ ܡܠܟܐ ܕܢܬܬܚܕܘܢ ܟܪ̈ܣܛܝܢܐ. ܚܢ̈ܦܐ ܕܝܢ ܘܝܗ̈ܘܕܝܐ", "ܠܘܝܢ ܗܘܘ ܠܐܣܛܪ̈ܛܝܘܛܐ. ܘܡܢ ܓܢ̈ܝܬܐ ܘܟܡ̈ܝܢܐ ܡܦܩܝܢ ܗܘܘ ܠܗܘܢ ܠܡܗ̈ܝܡܢܐ ܒܓܪܪܐ. ܘܒܢܘܬܦܐ ܪܒܐ ܡܩܪܒܝܢ ܗܘܘ ܠܗܘܢ ܠܐܝܟܐ ܕܟ̈ܢܫܐ ܟܢܝܫܝܢ ܗܘܘ ܥܡ ܡܠܟܐ", "ܠܕ̈ܒܚܐ. ܐܝܠܝܢ ܕܝܢ ܕܡܢ ܫܢ̈ܕܐ ܘܡܢ ܛܠ̈ܢܝܬܗ ܕܡܘܬܐ ܕܚܠܝܢ ܗܘܘ. ܡܢ ܫܪܪܐ ܘܡܢ ܪܘܡܐ ܢܨܝܚܐ", "ܕܚ̈ܝܐ ܠܡܗܝܡܢܘܬܐ ܫܪܥܝܢ ܗܘܘ ܘܢܦܠܝܢ. ܘܡܨܛܠܝܢ ܗܘܘ. ܘܩܠܝܠܐܝܬ ܡܕܒܚܝܢ ܩܕܡ ܟܠܢܫ. ܘܘܟܕ", "ܫܡܥܝܢ ܗܘܘ ܗܠܝܢ ܡܗ̈ܝܡܢܐ ܡܬܓܢܚܝܢ ܗܘܘ ܒܚܘܒܠܐ ܕܢܦ̈ܫܬܐ ܕܕ̈ܚܘܠܬܢܐ. ܐܝܠܝܢ ܕܝܢ ܕܡܥܙܝܢ", "ܗܘܘ ܘܩܝܡܝܢ ܩܕܡ ܚ̈ܫܐ ܕܙܒܢܐ ܡܛܠ ܡܫܝܚܐܼ ܥܠ ܫܘܥܐ ܕܫܪܪܐ ܕܠܐ ܡܬܬܙܝܥ ܩܝܡܝܢ ܗܘܘ ܠܒܝܒܐܝܬ.", "ܘܓܐܪ̈ܘܗܝ ܝܩܕ̈ܐ ܕܒܝܫܐܼ ܒܦܓܪ̈ܝܗܘܢ ܐܝܟ ܕܒܣܟܪܐ ܡܫܬܦܕܝܢ ܗܘܘ. ܘܫܢ̈ܕܐ ܘܐܘ̈ܠܨܢܐ ܡܣܝܒܪܢ", "ܗܘܘ. ܘܡܬܚܒܠ ܗܘܐ ܫܘܦܪܐ ܕܦܓܪ̈ܝܗܘܢ. ܘܐܝܟ ܙܒܠܐ ܥܠ ܐ̈ܦܝ ܐܪܥ ܡܫܬܕܐ ܗܘܐ. ܘܗ̈ܕܡܐ", "ܕܘ̈ܫܡܝܗܘܢ ܡܬܦܣܩܝܢ ܗܘܘ. ܘܥܠ ܡܓܕ̈ܠܐ ܘܥܠ̈ܝܬܐ ܕܫܘܪܐ ܡܬܬܠܝܢ ܗܘܘ. ܘܪ̈ܝܫܐ ܬܘܒ ܥܠ ܥܡ̈ܘܕܐ", "ܕܩܝܣܐ ܒܬܪܥ ܕܡܕܝܢܬܐ ܟܕ ܚܕܪܐ ܡܬܩܒܥܝܢ ܗܘܘ. ܥܘܪ̈ܒܐ ܕܝܢ ܘܦܪܚܬܐܿ ܥܡ ܟܘܕܪ̈ܐ ܘܢܥ̈ܒܐ ܥܠ", "ܟܪܟܐ ܛܝܪܝܢ ܗܘܘ. [ܟܕ ܫܪ̈ܕܘܕܐ] ܕܦܓܪ̈ܐ ܕܩ̈ܕܝܫܐ ܛܥܿܢܝܢ ܗܘܘ ܘܐܟܿܪܠܝܢ. ܘܐܒܠܐ ܪܒܐ ܥܠ", "ܗܕ̈ܡܐ ܕܡܗ̈ܝܡܢܐ ܦܪܝܣ ܗܘܐ. ܘܚܫܐ ܡܪܝܪܐ ܒܓܘ ܪܥܝܢܐ ܕܛܢ̈ܢܐ ܩܒܝܥ ܗܘܐ. ܣܘܪܕܐ ܘܕܚܠܬܐ", "ܠܟܠܢܫ ܐܚܝܕܐ ܗܘܬ. ܗܢܐ ܗܘܐ ܕܪܐ ܕܬܕܡܘܪܬܐ. ܗܢܐ ܗܘܐ ܐܓܘܢܐ ܕܡܠܼܐ ܣܘܪܕܐ ܠܚܙ̈ܝܐ. ܗܢܐ ܗܘܐ", "ܬܟܬܘܫܐ ܬܡܝܗܐ ܕܥܠܗܝܐ ܘܬܚ̈ܬܝܐ ܐܬܬܡܗܘ ܒܗ. ܐܣ̈ܐ ܕܒ̈ܢܝܢܐ ܡܒ̈ܓܢܢ ܗܘ̈ܝ ܥܠ ܓܘܢܚܐ ܕܠܓܘ", "ܡܢܗܝܢ ܡܣܬܥܪ ܗܘܐ. ܬܛܠܝ̈ܠܐ ܬܘܒ ܒ̈ܢܝܢܐ ܡܝܠܠܝܢ ܗܘܘܿ. ܟܕ ܡܬܥܨܝܢ ܗܘܘ ܕܢܟܘܢ ܢܦܫܗܘܢ ܡܢ", "ܩܠܐ ܕܚܫܐ ܕܬܚܘܬܝܗܘܢ ܬܩܦ ܗܘܐ. ܚܫܝܫܝܢ ܗܘܘ ܫܘ̈ܩܝܗܿ ܕܡܝܕܢܬܐܿ. ܡܢ ܓܪܪܐ ܕܟܪ̈ܣܛܝܢܐ", "ܚܫܝܫܝܢ ܗܘܘ ܫܘ̈ܩܝܗܿ ܕܡܕܝܢܬܐܿ. ܡܢ ܓܪܐܐ ܕܟܪ̈ܣܛܝܢܐ ܕܠܥܠ ܡܢܗܘܢ ܡܬܬܓܪܪܝܢ ܗܘܘ. ܕ̈ܡܥܐ", "ܒܥܝ̈ܢܐ ܬܩܦ̈ܢ ܗܘ̈ܝܼ ܥܠ ܫ̈ܠܕܐ ܕܚܒ̈ܝܒܝܗܝܢ ܕܚܿܙܝܢ ܗܘܘ. ܕܦܪ̈ܚܬܐ ܕܟܠܓܢܣ", "ܥܠܝܗܘܢ ܫܟܢ̈ܢ ܗܘ̈ܝ. ܫܘܪ̈ܐ ܕܝܢ ܕܡܕܝܢܬܐ ܙܝܥܝܢ ܗܘܘ ܕܢܦܠܘܢܼ. ܟܕ ܠܥܠ ܡܢܗܘܢ ܦܓܪܗܐ", "ܕܩܕ̈ܝܫܐ ܟܫܼܝܢ ܗܘܘ. ܐܝܢܐ ܗܼܘ ܚܫܐ ܕܡܢ ܗܢܐ ܩܫܐ ܗܘܐ. ܟܕ ܡܗ̈ܝܡܢܐ ܒܚܕ̈ܕܐ ܛܦܣܝܢ ܗܘܘ", "ܕܢܬܦܠܛܘܢ ܗܘܘ ܡܢ ܐ̈ܢܫܐ ܕܠܐ ܪ̈ܚܡܐ. ܐܒ̈ܗܐ ܒܒܢ̈ܝܗܘܢ ܟܿܦܪܝܢ ܗܘܘ. ܘܒ̈ܢܝܐ ܒܐܒ̈ܗܝܗܘܢ ܠܐ", "ܡܘܕܝܢ ܗܘܘ. ܪ̈ܚܡܐ ܡܢ ܪ̈ܚܡܝܗܘܢ ܡܬܪܚܩܝܢ ܗܘܘܼ. ܡܢ ܐܘܠܨܢܐ ܕܠܗܘܢ ܚܕܝܪ ܗܘܐ. ܗܝܡܢܘܬܗ ܕܝܢ", "ܕܡܫܝܚܐܼ ܒܐܘܠܨܢܐ ܡܬܒܢܝܐ ܗܘܬܼ. ܘܢ̈ܨܝܚܐ ܒܫܪܪܐ ܘܒܒܘܩܝܐ ܕܡܣܝܒܪܢܘܬܗܘܢ ܡܬܒܚܪܝܢ ܗܘܘ.܀", "ܡܟܣܡܠܝܢܐ ܕܝܢܼ ܘܝܡܠܝܟܐ ܘܡܪܛܠܘܣ ܘܕܝܘܢܣܝܘܣ ܘܝܘܐܢܝܣ ܘܣܪܦܝܘܢ ܘܐܟܣܘܣܛܕܝܢܘܣ ܘܐܢܛܘܢܝܢܘܣ.", "ܡܫܪ̈ܪܝ ܒܗܝܡܢܘܬܐ ܕܒܪܐ ܕܐܠܗܐܼ. ܘܫܩ̈ܝܠܝ ܚܫܐ ܕܙܩܝܦܗ ܒܦܓܪ̈ܝܗܘܢܼ. ܟܕ ܗܠܝܢ ܒܟܠܝܘܡ ܚܿܙܝܢ", "ܗܘܘܘܡܬܬܢܚܝܢܼ ܘܟܡܝܪܝܢ ܒܚܫܐ ܦܪ̈ܨܘܦܝܗܘܢ. ܘܙܝܘܐ ܕܐܦܝ̈ܗܘܢ ܥܡܼܛ ܗܘܐ ܘܐܣܬܢܝ. ܘܒܫܗܪܐ", "ܘܨܘܡܐ ܘܨܠܘܬܐ ܒܪܬܡܐ ܕܒܥܘܬܐ ܥܠ ܬܪܥܐ ܐܝܬܝܗܘܢ ܗܘܘ. ܡܛܠ ܕܦ̈ܠܚܐ ܘܒ̈ܢܝ ܦܠܛܝܢ ܕܡܿܠܟܐ", "ܐܝܬܝܗܘܢ ܗܘܘ. ܘܪ̈ܝܫܐ ܘܝܕ̈ܝܥܐ ܕܝܠܗ ܕܟܪܟܐ. ܘܒܥܕܢܐ ܕܕ̈ܒܚܐ ܕܡ ܡܿܠܟܐ ܘܟ̈ܢܫܐ ܡܫܬܡܫܝܢ", "ܗܘܘ: ܗܢܘܢ ܡܗ̈ܝܡܢܐ ܓܢܒܝܢ ܗܘܘ ܥܕܢܐܼ ܘܥܠܝܢ ܗܘܘ ܠܒܝܬ ܐܪ̈ܟܐ. ܘܥܠ ܐܦ̈ܝܗܘܢ ܥܠ ܐܪܥܐ", "ܟܪܣܗܘܢ ܡܟܝܢ ܗܘܘ: ܘܒܕ̈ܡܥܐ ܘܨܠܘ̈ܬܐ ܩܕܡ ܐܠܗܐ ܡܬܬܢܚܝܢ ܗܘܘܼ. ܘܥܦܪܐ ܒܪ̈ܝܫܝܗܘܢ ܪܡܝܢ", "ܗܘܘ.܀ ܢܛܪ ܕܝܢ ܙܒܢܐ ܒܢ̈ܝ ܘܐܣܟܝܡܐ ܕܝܠܗܘܢܼ. ܘܒܥܕܢܐ ܕܕ̈ܒܚܐ ܕܟܠܢܫ ܒܝܬ", "ܦܬܟܪ̈ܐ ܡܬܚܙܐ ܗܘܐܼ. ܥܠܼܘܢ ܐܫܟܚ ܐܢܘܢ ܠܛܘ̈ܒܢܐ ܒܒܝܬܐ ܒܠܚܘܕܝܗܘܢ. ܟܕ ܡܟܝܟܝܢ ܥܠ ܥܦܪܐ", "ܓܘ̈ܫܡܝܗܘܢܼ ܘܣܝ̈ܡܢ ܒܐܪܥܐ ܐܦ̈ܝܗܘܢܼ ܘܒܥܦܪܐ ܛܡܝܪܝܢ ܓܘ̈ܫܡܝܗܘܢ ܘܒܕ̈ܡܥܐ ܘܒܒܟܝܐ", "ܕܥܝ̈ܢܝܗܘܢ. ܘܒ̈ܥܠܕܒܒܐ ܕܩܘܫܬܐ ܩܪܒܘ ܐܟܠܘ ܩܪܗܨܝܗܘܢ ܩܕܡ ܡܿܠܟܐ ܥܘܿܠܐܼ ܘܐܡܿܪܝܢ܇ ܐܓܘܣܛܘܣ", "ܡܠܟܐ ܕܠܥܠܡܝܢ܆ ܒܫܝܢܐ ܕܡܠܟܘܬܟܼ ܐܦ ܠܪ̈ܚܝܩܐ ܡܩܪܒ ܐܢܬ ܠܕ̈ܒܚܐ ܕܐܠܗ̈ܐ. ܘܗܐ ܩܪ̈ܝܒܐܼ", "ܡܡܣܪܝܢ ܥܠ ܫܘܠܛܢܟܼ ܘܫܝܛܝܢ ܦܘܩܕ̈ܢܝܟ. ܘܡܛܥܝܢ ܒܦܠܚܘܬܟܼ ܘܠܕܚܠܬܐ ܕܟܪ̈ܣܛܝܢܐ ܡܫܡܝܢܼ", "ܒܟܡܐܢܐ ܟܣܝܐ ܒܓܘ ܒܝܬܐ ܕܡܠܟܘܬܟ. ܘܐܝܬܘܗܝ ܪܝܫܗܘܢ ܡܟܣܡܠܝܢܐܼ ܘܬܘ̈ܠܕܬܐ ܕܗܘܦܪ̈ܟܐ ܫܒܥ", "ܚܒܪ̈ܘܗܝ. ܪܗܝܫܐ ܘܝܕ̈ܝܥܐ ܕܟܪܟܐ ܗܢܐ.. ܗܝܕܝܢ ܡܠܟܐ ܐܬܥܙܥܙ ܘܫܼܕܪ ܚܼܛܦ ܐܢܘܢ ܘܐܥܠ ܐܢܘܢ", "ܩܕܡܘܗܝ. ܟܕ ܕ̈ܡܥܐ ܒܥܝ̈ܢܝܗܘܢܼ ܘܣܥܪܐ ܕܪܝܫܗܘܢ ܕܛܡܝܪ ܒܥܦܪܐ ܕܐܪܥܐ ܕܥܠܝܗܿ ܡܟܝܟܝܢ ܗܘܘܿ.", "ܒܒܥܘܬܐ ܩܕܡ ܐܠܗܐ.. ܘܐܡܼܪ ܠܗܘܢ ܡܠܟܐ܇ ܐܝܟܘ ܠܐ ܟܬܪܬܘܢ ܠܘܬܢ ܒܕ̈ܒܚܐ ܫ̈ܠܡܐ ܕܐܠܗ̈ܐ ܕܟܠܗܿ", "ܬܝܒܠܼ ܕܠܗܘܢ ܡܩܪܒܝܢ ܗܘܝܢ܇ ܘܠܐ ܐܫܬܼܘܝܬܘܢ ܥܡ ܪ̈ܝܫܐ ܘܩܛܘܥܐ ܕܒ̈ܢܝ ܟܪܟܐ ܕܝܠܟܘܢ. ܡܟܝܠ", "ܩܪܒܘܒ ܘܫܿܠܼܡ ܕܒܚܐ ܒܚܕܘܬܐ. ܐܝܟ [ܟܠܢܫܼ ܕܡܬܬܚܝܒܐ] ܠܐܠܗ̈ܐ. ܗܝܕܝܢ ܡܟܣܡܠܝܢܐ ܥܡ ܛܘ̈ܒܢܐ", "ܚܒܪ̈ܘܗܝ ܥـ[ـܢܐ ܘܐ]ܡܪ. [ܐܝܬܘܗܝ] ܠܢ ܐܠܗܐ ܥܙܝܙܐ ܕܫܡܝܐ ܘܐܪܥ ܡܠܝܢ ܡܢܗ. ܕܠܗ ܕ̈ܒܚܐ", "ܟ̈ܣܝܐ ܘܕ̈ܟܝܐ ܕܬܘܕܝܬܢ ܡܩܪܒܝܢܢ. ܘܥܛܪܐ ܕܬܫܒܘܚܬܐ ܕܠܫ̈ܢܝܢ܆ ܠܓܚܙܘܬܐ ܕܐܝܬܘܬܗ ܡܩܪܒܝܢܢ", "ܒܫܠܡܘܬܐ ܕܪܥܝܢܢ܆ ܘܒܪܬܡܐ ܕܒܥܘܬܢ ܩܕܡܘܗܝ ܐܡܝܢܐܝܬ ܡܬܚܙܝܢܢ. ܚܢܢ ܕܝܢ", "ܗܟܝܠܼ ܥܛܪܐ ܕܬܢܢܐ ܛܢܦܐ ܩܕܡ ܦܬܟܪ̈ܐ ܠܐ ܡܩܪܒܝܢܢ. ܘܒܣܘܬܐ ܛܡܐܬܐ ܕܩܕܡ ܫܐ̈ܕܐ ܪ̈ܘܚܬܢ", "ܘܕܟܝܘܬܐ ܕܦܓܪ̈ܝܢ ܠܐ ܡܨܝܢܢ.. ܗܝܕܝܢ ܡܿܠܟܐ ܒܝܘܒܠܐ ܕܫܘ̈ܐܠܐܼ ܥܡ ܟܠܗܘܢ ܡܠܠ. ܘܬܘܕܝܬܐ", "ܕܡܘܕܝܢܘܬܗܘܢ ܗܕܐ ܐܝܬܝܗܿ ܗܘܬ.. ܘܦܩܼܕ ܡܿܠܟܐ ܘܐܬܦܣܼܩܘ ܙܘ̈ܢܣ ܕܬܡ̈ܢܝܐ ܡܢܗܘܢ. ܟܕ ܐܡܪ", "ܠܗܘܢܼ. ܕܡܟܝܠ ܕܥܠ ܡܠܟܘܬ ܐܠܗ̈ܝܢ ܦܠܝܓܝܢ ܐܢܬܘܢܼ. ܗܐ ܡܢܟܪܝܢ ܐܢܬܘܢ ܡܢ ܪܒܘܬܐ ܕܦܠܚܘܬܐ", "ܕܡܠܟܘܬܢ܇ ܥܕ ܗܘܿܐ ܠܝ ܐܬܪܐ ܘܡܗܘܢܐܝܬ ܡܬܒܚܪܝܢ ܐܢܬܘܢ ܩܕܡܝ ܒܫܘ̈ܐܠܐ ܕܡ̈ܠܝܟܘܢ. ܗܐ ܡܟܝܠ", "ܝܗܿܒ ܐܢܐ ܠܟܘܢ ܐܬܪܐ ܕܬܬܚܫܒܘܢ ܘܬܚܘܢ. ܘܦܼܩܕ ܗܘܐ ܘܐܪܝܡ ܫ̈ܐܪܐ ܕܦܪܙܠܐ ܡܢ ܟܬܦ̈ܬܗܘܢܼ", "ܘܐܦܩ ܗܘܐܐܢܘܢ ܡܢ ܩܕܡܘܗܝ.. ܘܗܼܘ ܕܩܝܘܣ ܢܦܼܩ ܠܟܪ̈ܟܐ ܐܚܪ̈ܢܐ ܕܢܣܥܘܪ ܐܢܘܢܼ. ܘܢܗܦܟܘܢ", "ܢܐܬܐ ܠܐܦܣܘܣ ܒܪܥܝܢܐ ܗܢܐ. ܗܝܕܝܢ ܠܡܟܣܝܡܠܝܢܐ ܘܠܚܒܪ̈ܘܗܝ ܗܘܼܐ ܠܗܘܢ ܐܬܪܐ ܕܒܗܝܡܢܘܬܗܘܢ", "ܥܒܿܕܐ ܕܙܕܝܦܘܬܐ ܢܫܠܡܘܢ. ܘܕܗܒܐ ܘܟܣܦܐ ܢܣܒܘ ܡܢ ܒܝܬ ܐܒ̈ܗܝܗܘܢܼ. ܘܙܕ̈ܩܬܐ ܠܡ̈ܣܟܢܐ ܝܿܗܒܝܢ", "ܗܘܘ ܒܟܣܝܐ ܘܓܠܝܐ. ܘܚ ܒܚܕ ܐܬܡܠܟܘ ܘܐܿܡܪܝܢ. ܢܦܘܩ ܠܢ ܡܢ ܝܬܒܐ ܕܟܪܟܐ ܗܢܐܼ. ܘܢܐܙܠ ܠܡܥܪܬܐ", "ܪܒܬܐ ܕܠܐܢܟܝܠܘܣ ܛܘܪܐ. ܘܬܡܢ ܢܬܚܙܐ ܐܡܝܢܐܝܬ ܩܕܡ ܐܠܗܐ ܒܒܥܘܬܐ ܕܠܐ ܕܕܘܕܐ ܕܥܠܡܐܿ. ܘܕܠܐ", "ܙܘܥ ܕܡܢ ܐܝܕ̈ܝ ܐܢ̈ܫܝܢ܇ ܥܕ ܗܦܟ ܡܿܠܟܐ ܘܐܬܐ ܕܩܕܡܘܗܝ ܢܬܚܙܐ. ܘܠܐ ܢܗܐܘ ܒ̈ܛܝܠܐ ܡܢ", "ܬܫܒܘܚܬܐ ܕܐܠܗܐ. ܘܗܿܝ ܕܐܝܬ ܠܗ ܨܒܝܢܐܼ ܢܣܥܘܪ ܠܘܬܢ. ܘܫܠܡܘ ܠܡܠܟܐ ܗܢܐ ܟܠܗ ܟܠܝܠܐ ܦܐܝܐ", "ܕܡܗ̈ܝܡܢܐ. ܕܗܘܿܝܢ ܗܘܘ ܒܡܢܝܢܐ ܬܡ̈ܢܝܐ ܡܢܗܘܢ. ܘܐܪܡܝܘ ܒܟܝܣܐ ܥܘܪܦܢܐ ܕܟܣܦܐܼ. ܘܢܣܒܘ", "ܥܡܗܘܢ. ܘܣܠܩ ܠܡܥܪܬܐ ܕܒܐܢܟܠܐܘܣ ܛܘܪܐ. ܘܬܡܢ ܗܼܘܘ ܝܘ̈ܡܬܐ ܣ̈ܓܝܐܐ. ܟܕ", "ܪܡܝܼܢ ܥܠ ܐܦ̈ܝܗܘܢ ܩܕܡ ܐܠܗܐ ܒܨܠܘܬܐ ܘܒܒܥܘܬܿ. ܚܠܦ ܦܘܪܩܢܐ ܕܚܝ̈ܝܗܘܢ. ܠܝܡܠܝܟܐ ܕܝܢ", "ܚܒܪܗܘܢܼ ܕܐܝܬܘܗܝ ܥܠܝܡܐ ܚܟܝܡܐ ܘܩܠܝܠܐܼ. ܥܒܕܘܗܝ ܠܗܘܢ ܣܥܘܪܐ. ܟܕ ܢܚ̈ܬܘܗܝ ܫܚܠܦ ܗܘܐ", "ܒܕܡܘܬ ܕܚܕܘܪܐ. ܢܿܣܒ ܗܘܐ ܟܣܦܐ ܥܡܗܼ ܘܢܿܚܬ ܗܘܐ ܠܡܕܝܢܬܐ. ܘܝܿܠܦ ܗܘܐ ܥܠ ܐܝܠܝܢ ܕܡܣܬܥܪ̈ܢ", "ܗܘ̈ܝ ܒܦܠܛܝܢ ܕܡܠܟܐ. ܘܝܿܗܒ ܗܘܐ ܙܕܩܬܐ ܠܡ̈ܣܟܢܐ ܡܢ ܟܣܦܐ ܕܥܠܘܗܝ. ܘܙܒܿܢ ܗܘܐ ܣܝܒܪܬܐ", "ܕܠܚܡܐܼ ܘܣܠܩ ܗܘܐ ܠܘܬ ܚܒܪ̈ܘܗܝ. ܘܡܘܕܥ ܗܘܼܐ ܠܗܘܢ ܥܠ ܐܝܠܝܢ ܕܡܣܬܥܪ̈ܢ ܗܘ̈ܝ ܒܡܕܝܢܬܐ.", "ܘܗܘܐ ܝܘܡܐܼ ܘܐܬܼܐ ܕܩܝܘܣ ܡܠܟܐ ܠܟܪܟܐ ܕܐܦܣܘܣ. ܘܒܗ ܒܥܕܢܐ ܦܩܼܕ ܗܘܐ ܠܦܠܛܡܢܘ ܕܢܕܒܚܘܢ ܥܡ", "ܕܒܝܬ ܡܟܣܡܠܝܢܐ ܘܚܒܪ̈ܘܗܝ. ܐܝܠܝܢ ܕܡܦܼܣ ܗܘܐ ܒܗܘܢ. ܘܪܢܐ ܒܗܘܢܼ ܘܗܘܐ ܕܚܠܬܐ ܠܟܠܗܘܢ", "ܡܗ̈ܝܡܢܐ ܒܡܕܝܢܬܐ. ܘܫܪܝܘ ܗܘܘ ܘܥܪܩ ܡܢ ܩܕܡܘܗܝ. ܐܦ ܝܡܠܝܟܐ ܐܬܪܗܒ ܗܘܐ ܠܗܼ ܘܢܦܼܩ ܗܘܐ ܠܗ", "ܡܢ ܟܪܟܐ. ܟܕ ܩܠܝܠ ܣܝܒܪ ܫܩܼܠ ܗܘܐ ܥܡܗ. ܘܣܠܼܩ ܠܛܘܪܐ ܠܡܥܪܬܐ ܠܘܬ ܚܒܪ̈ܘܗܝ. ܘܟܕ ܪܗܝܒ", "ܘܡܕܘܕ ܡܢ ܥܩܬܐܼ ܐܘܕܥ ܐܢܘܢ ܠܚܒܪ̈ܘܗܝ ܥܠ ܡܥܠܬܗ ܕܡܿܠܟܐ ܛܪܘܢܐ ܠܟܪܟܐܼ. ܘܕܐܬܦܩܕ ܘܐܬܒܥܝܘ", "ܥܡ ܦܝܠܛܡܢܘܼ ܕܢܥܠܘܢ ܘܢܕܒܚܘܢ ܩܕܡܘܗܝ. ܘܟܕ ܫܡܥܘ ܙܥܘܼ ܘܐܬܪܗܒܘ ܘܐܪܡܝܘ ܒܥܘܬܐ ܩܕܡ ܐܠܗܐܼ.", "ܟܕ ܐܦ̈ܝܗܘܢ ܣܝ̈ܡܢ ܥܠ ܥܦܪܐ ܕܐܪܥܐ. ܘܒܬܚܢܢܬܐ ܪܒܬܐܼ ܘܒܚܫܐ ܡܪܝܪܐܼ. ܚܝ̈ܝܗܘܢ ܠܐܠܗܐ", "ܡܓܥܠܝܢ ܗܘܘ. ܘܩܡ ܝܡܠܝܟܐܼ ܘܬܩܢ ܣܡ ܩܕܡܝܗܘܢ ܗܿܝ ܣܝܒܪܬܐ ܩܠܝܠ ܕܙܒܿܢ ܗܘܐ. ܘܐܘܬܒ ܐܢܘܢ", "ܕܢܣܬܝܒܪܘܢ ܘܢܬܚܝܠܘܢܼ ܘܢܬܛܝܒܘܢ ܠܩܪܒܐ ܕܛܪܘܢܐ. ܘܬܠܘ ܐܦܝ̈ܗܘܢ ܘܝܬܒܘ ܐܟܚܕ", "ܡܨܥܬ ܡܥܪܬܐ. ܘܟܕ ܕܡ̈ܥܝܗܘܢ ܒܥܝ̈ܢܝܗܘܢܼ ܘܚܫܐ ܒܠܒܗܘܢܼ. ܫܩܠܘ ܣܝܒܪܬܐ ܗܿܝ. ܥܕܢܐ ܕܝܢ", "ܕܡܥܒܪ̈ܒܝ ܫܡܫܐ ܗܘܐ. ܘܟܕ ܝܿܬܒܝܢ ܗܘܘ ܘܐܒܝܠܝܢ ܘܡܡܠܠܝܢ ܗܘܘ ܚܕ ܥܡ ܚܕܼ ܢܿܝܡܝܢ ܗܘܘ. ܡܛܠ", "ܕܥܝ̈ܢܝܗܘܢ ܝܩܝܪ̈ܢ ܗܘ̈ܝ ܡܢ ܟܪܝܘܬܐ ܕܠܒܗܘܢ. ܗܝ [ܕܝܢ ܐܠܗ]ܐ ܡܪܚܡܢܐ܇ ܗܿܘ ܕܒܛܝܠ ܠܗ", "ܒܟܠܥܕܢ ܥܠ ܦ̈ܠܚܝ ܒܟܪܡܗܼ. ܦܩܼܕ ܥܠܝܗܘܢ ܡܘܬܐ ܢܝܚܐ ܘܒܣܝܡܐ. ܐܝܟ ܕܠܬܕܡܘܪܬܐ ܕܥܬܝܕܐ", "ܕܬܬܓܠܐ. ܘܡܕ ܠܐ ܪܓܫܘ ܒܥܘܢܕܢܗܘܢ ܘܒܡܦܩܢܐ ܕܪ̈ܘܬܗܘܢܼ ܫܟܒܘ ܐܟܚܕܐ ܥܠ ܐܪܥܐܼ ܐܝܟ ܡܕܡܟܐ", "ܕܫܢܬܐ. ܘܪ̈ܘܚܬܗܘܢ ܐܫܠܡܘ . ܟܕ ܡܘܕܝܢܘܬܐ ܒܦܘܡܗܘܢܼ ܘܟܣܦܗܘܢ ܠܘܬܗܘܢ ܣܝܡ ܗܘܐ. ܟܕ ܫܘܝܢ", "ܘܪܡܼܝܢ ܥܠ ܐܪܥܐ.. ܠܨܦܪܗ ܕܝܢ ܕܝܘܡܐ ܦܩܼܕ ܐܢܘܢ ܡܿܠܟܐܼ ܘܒܥܼܐ ܐܢܘܢ ܒܝܢܬ ܦܝܠܛܡܢܘ ܘܒܟܪܟܐ", "ܟܠܗ ܘܒܟܠ ܦ̈ܢܝܢܼ ܘܠܐ ܐܫܟܚ ܐܢܘܢ.. ܘܐܡܼܪ ܡܿܠܟܐ: ܣܓܝ ܐܬܬܥܿܝܩܬ ܒܫܘܢܝܗܘܢ ܕܥܠܝ̈ܡܐ ܗܠܝܢ", "ܒ̈ܢܝ ܪܘܪ̈ܒܢܐ. ܟܕ ܣܒܪܘ ܠܗܘܢܼ ܕܡܠܟܘܬܢ ܪܓܝܙܐ ܥܠܝܗܘܢ ܡܛܠ ܣܟܠܘܬܐ ܕܬܥܒܪܢܘܬܗܘܢ ܕܡܢ", "ܩܕܝܡ. ܘܡܪܚܡܢܘܬܐ ܕܡܠܟܘܬܢ ܠܐ ܡܥܗܕܐ ܣܟܠܘܬܐ ܠܐܝܠܝܢ ܕܡܬܥܒܪܢ ܘܬܝܒܝܢ ܠܘܬ ܐܠܗ̈ܐ ܡܪ̈ܚܡܢܐ.", "ܘܥܘ ܪܘܪ̈ܒܢܐ ܕܟܪܟܐ ܘܐܡܪ ܩܕܡ ܡܠܟܐ: ܥܠ ܥܠܝ̈ܡܐ ܡܪܗܘܕܐ ܟܪܝܘܬܐ ܠܐ ܬܗܘܐ ܠܡܠܟܘܬܟܼ. ܡܛܠ", "ܕܥܕܟܝܠ ܒܡܪܚܘܬܐ ܐܢܘܢܼ ܐܝܟܐ ܐܕܐܝܬܝܗܘܢܼ ܐܝܟ ܕܫܡܥܢܢ. ܘܐܬܪܐ ܗܘܐ ܠܗܘܢ ܕܢܣܥܪܘܢ ܨܒܝܢܗܘܢ", "ܒܝܫܐܼ. ܒܗܠܝܢ ܝܘ̈ܬܐ ܕܐܬܝܗ̈ܒ ܠܗܘܢ ܡܢ ܡܠܟܘܬܟܼ ܐܬܪܐ ܠܬܝܒܘܬܐ. ܘܟܣܦܗܘܢ ܘܕܗܒܗܘܢܼ.", "ܦܠܓܘܗܝ ܒܫ̈ܘܩܐ ܕܡܕܝܢܬܐ. ܘܗܢܘܢ . ܘܡܢ ܗܝܕܝܢ ܠܐ ܐܬܚܙܝܘܢ. ܘܐܢ ܨܒܝܐ", "ܡܠܟܘܬܟ ܕܢܩܘܡܘܢ ܩܕܡܝܟܼ. ܢܬܬܚܕܘܢ ܐܒܗ̈ܝܗܘܢ ܘܢܬܐܠܨܘܢ. ܘܗܐ ܗܼܢܘܢ ܡܩܝܡܝܢ ܠܢ ܥܠܝܗܘܢ.", "ܗܠܝܢ ܫܡܼܥ ܡܿܠܟܐ ܘܐܬܚܼܡܬ. ܘܫܕܪ ܚܛܦܘ ܐܢܘܢ ܠܐܒ̈ܗܝܗܘܢ. ܘܐܩܡܘ ܐܢܘܢ ܩܕܡܘܗܝ. ܘܫܐܠ ܐܢܘܢ", "ܡܿܠܟܐ ܘܐܡܼܪ: ܐܝܿܟܐ ܐܢܘܢ ܡܪ̈ܘܕܐ ܗܿܢܘܢ ܕܡܪܕܘ ܥܠ ܦܠܼܚܘܬܐ ܕܡܠܟܘܬܢ. ܘܫܛܘ ܦܼܘܩܕ̈ܢܝܢ", "ܕ̈ܚܝܠܐ. ܘܐܡܣܪ ܥܠ ܦܠܚܘܬܐ ܕܡܠܟܘܬܢ. ܘܫܛܘ ܐܦ ܠܕܚܠܬܐ ܕܐܗ̈ܐ ܡܝܩܪ̈ܐ. ܡܟܝ ܦܿܩܕ ܐܢܐ", "ܕܐܢܬܘܢ ܚܠܦܝܗܘܢ ܬܡܘܬܘܢ܇ ܡܛܠ ܡܪܚܘܬܗܘܢ ܕܗܢܘܢ.. ܥܢܘ ܕܝܢ ܐܒ̈ܗܝܗܘܢ܆ ܘܐܡܪܝܢ. ܒܿܥܝܢܢ ܡܢ", "ܕܚܝܠܘܬܟ ܡܪܝ܆ ܕܚܢܢ ܦܘܩܕܢ ܡܠܟܘܬܟ ܠܐ ܫܛܢ. ܘܕܚܠܬ ܐܠܗ̈ܐ ܡܝܩܪ̈ܐܼ ܠܐ ܫܒܩܢ. ܡܘܬܐܼ ܡܢܐ", "ܚܝܒܝܢܢ ܚܠܦ ܡܪ̈ܘܕܐܼ. ܕܟܣܦܢ ܘܕܗܒܢ ܒܙܘܗܝ ܘܦܠܓܘܗܝ. ܘܗܐ ܛܫܼܝܢ ܒܡܥܪܬܐ ܕܒܐܢܟܠܘܣ ܛܘܪܐ.", "ܕܘܟܬܐ ܕܦܪܝܩܐ ܡܢ ܟܪܐܼ ܠܐ ܙܥܘܪ. ܘܒܩܝܢܕܘܢܣ ܐܝܬܝܢܼ ܐܢ ܚܝ̈ܝܢ ܐܘ ܡܝ̈ܝܬܝܢ ܒܗܢܐ ܟܠܗ", "ܟܪܘܢܣ ܕܠܐ ܚܙܼܝܢ ܠܢ.. ܗܝܕܝܢ ܡܿܠܟܐ ܫܪܐ ܐܢܘܢ ܠܐܒ̈ܗܝܗܘܢ. ܘܢܦܩܘ ܡܢ ܩܕܡܘܗܝ. ܗܼܘ ܕܝܢ", "ܡܿܠܟܐ ܡܬܚܫܒ ܗܘܐܼ ܕܡܢܐ ܢܥܒܕ ܠܗܘܢ ܠܡ̈ܘܕܝܢܐ. ܘܕܠܐ ܒܨܒܝܢܗ ܐܕܝܠ ܐܠܗܐ ܒܬܪܥܝܬܗ ܕܢܣܟܘܪ", "ܦܘܡܗܿ ܕܡܥܪܬܐ ܒܟ̈ܐܦܐܼ. ܐܝܟ ܕܠܩܒܘܪܬܗܘܢ ܕܦܓܪ̈ܐ ܚ̈ܣܝܐ ܘܩܕ̈ܝܫܐ. ܘܠܐ ܐܬܝܗܒ ܠܗ ܕܢܥܙܝ", "ܐܢܘܢ ܠܦܓܪ̈ܐ ܕܫܟ̈ܝܒܐ܇ ܗܿܢܘܢ ܕܢܛܝܪܝܢ ܗܘܘ ܠܐܠܗܐ ܒܡܩܕܡܘܬ ܝܕܥܬܗܼ. ܕܢܗܘܘܢ ܒܢܘܚܡܗܘܢܿ", "ܟܪ̈ܘܙܐ ܒܩܝܡܬܐܿ ܒܙܒܢ ܬܚܘܝܬܗܘܢ ܠܦ̈ܠܝܓܐ .. ܘܐܡܼܪ ܡܿܠܟܐܼ ܗܟܢܐ ܦܿܩܕ ܐܢܐ ܥܠ ܡܪ̈ܘܕܐ", "ܗܿܢܘܢ. ܕܚܠܦ ܕܐܣܠܝܘ ܦܘ̈ܩܕܢܝ ܪ̈ܚܝܡܐ ܘܒ̈ܣܝܡܐܼ ܘܡܪܕܘ ܥܠ ܕܚܠܬܐ ܕܐܠܗ̈ܐܼ. ܢܗܘܘܢ ܝܬܝܪ̈ܐ", "ܠܫܘܒܚܐ ܕܡܠܟܘܬܝ. ܘܠܐ ܢܬܚܙܘܢ ܬܘܒ ܩܕܡ ܐܠܗ̈ܐ. ܡܟܝܠ ܡܥܪܬܐ ܗܿܝ ܕܥܪܩ ܠܗܿ܇ ܢܣܬܪܦ ܦܘܡܗܿ ܒܟ̈ܐܦܐ ܫܠܡ̈ܠܡܬܐܼ. ܘܫܬܢܩܘܢ ܚܝ̈ܝܗܘܢܼ ܘܢܡܘܬܘܢ ܒܕܘܘܢܐ ܒܚܒܘܫܝܐ", "ܕܠܥܠܡ. ܟܕ ܣܒܪ ܗܼܘܐ ܡܿܠܟܐ ܘܟܪܟܐ ܟܠܗ ܕܚܝܿܝܢ [ܐܢܘܢ ܡܘܕ̈ܝܢܐ] ܒܚܒܘܫܝܗܘܢ. ܐܢܬܘܕܪܘܣ ܕܝܢ", "ܘܐܪܒܘܣܼ ܡܗ[ܝ̈ܡܢܐ ܕܡܠܟܐ܆] ܕܐܝܬܝܗܘܢ ܡܗ̈ܝܡܢܐ ܘܟܪ̈ܣܛܝܢܐ ܘܡܛܫܝܢ ܢܦܫܗܘܢ ܡܢ ܕܚܠܬܐ", "ܕܡܿܠܟܐܼ. ܐܬܚܫܒܘ ܕܝܢ ܚܕ ܥܡ ܚܕ ܘܐܡܪܝܢ܆ ܢܟܬܘܒ ܡܘܕܝܢܘܬܗܘܢ ܕܡܘ̈ܕܝܢܐ ܗܿܢܘܢ ܒܠܘ̈ܚܐ", "ܕܐܒܪܐܼ ܘܢܬܬܣ̈ܝܡܢ ܒܓܠܘܣܩܡܐ ܕܢܚܫܐ ܘܢܚܬܘܡ ܒܛܒܥܐܼ ܘܒܛܘܫܝܐ ܥܡ ܐܝܠܝܢ ܕܣܪܦܝܢ ܟܐ̈ܦܐ ܒܦܘܡ", "ܡܥܪܬܐܼ ܢܬܬܣ̈ܝܡܢ ܡܢ ܠܓܘ ܕܐܟܒܪ ܢܦܩܘܕ ܐܠܗܐܼ. ܘܡܢ ܩܕܡ ܡܬܝܬܗ ܒܚܕ ܡܢ ܦܘܪܣܝܢ ܬܬܦܬܚ", "ܡܥܪܬܐܼ ܘܦܓܪ̈ܐ ܚ̈ܣܝܐ ܕܩܕ̈ܝܫܐ ܕܐܬܚܫܒܘ ܒܗܿ ܢܬܝܩܪܘܢ ܡܢ ܡܘܕܝܢܘܬܗܘܢ ܕܟܬܒܐ ܕܥܠ ܦܘܡ", "ܡܥܪܬܐ ܣܝܡ. ܘܐܝܟܢܐ ܕܐܬܚܫܒܘ ܗܟܢܐ ܫܡܠܝܘ ܡܗ̈ܝܡܢܐ ܗܠܝܢ ܬܪ̈ܝܗܘܢ. ܘܚܬܡ ܟܬܒܐ ܘܣܡ ܒܫܪܪܐ", "ܒܐܪܙܐ ܕܬܪ̈ܝܗܘܢ. ܘܟܕ ܗܠܝܢ ܟܠܗܝܢ ܒܡܥܒܕܢܘܬܐ ܕܐܠܗܐ ܐܣܬܼܥܪ ܘܐܬܡܠܝ ܘܐܬܚܬܡܼ. ܘܡܝܬ ܕܩܝܘܣ", "ܡܿܠܟܐ ܘܟܠܗ ܕܪܐ ܗܿܘܼ. ܘܐܡܠܟ ܡ̈ܠܟܐ ܣ̈ܓܝܐܐ ܒܝܘܒܠܐ ܕܡܠܟܘܬܐܼ ܥܕܡܐ ܠܕܒܝܬ ܬܐܕܘܣܝܘܣ ܒܪ", "ܐܪܩܕܝܣ ܡܿܠܟܐ ܡܗܝܡܢܐ܀ ܐܢ ܨܿܒܐ ܐܢܬ ܐܘ ܦܪܘܫܐܼ. ܕܬܬܒܣܡ ܒܬܫܥܝܬܐ ܗܕܐ ܕܝܠܗܘܢ ܕܛܘ̈ܒܢܐ.", "ܙܠ ܠܩܕܡܝܟ ܠܘܬ ܙܒܢܐ ܕܬܐܕܘܣܝܣ ܒܪ ܐܪܩܕܝܣܼ. ܕܒܗܿ ܒܫܢܬܐ ܗܿܝ ܗܘܬ ܢܘܚܡܘܬܗܘܢ ܘܡܬܓܠܝܢܘܬܐ", "ܕܩܝܡܬܗܘܢ.܀", "ܠܗ ܕܝܢ ܠܕܩܝܘܣ ܡܿܠܟܐ: ܟܕ ܙܒܢܐ ܕܚܝܗܘܗܝ ܟܪܝ ܐܠܗܐ.", "ܘܐܫܠܡܗ ܒܐܝܕ̈ܝ ܐܝܠܝܢ ܕܒܿܥܝܢ ܢܦܫܗ. ܘܐܬܩܛܠ ܒܒܪܘܛܣ. ܘܩܒܠ ܬܫܢܝܩܐ ܗܿܘ ܕܢܛܝܪ ܠܐܟܠ ܩܪܨܐ", "ܘܠܦ̈ܠܚܘܗܝ.܀ ܘܐܡܠܟ ܓܠܘܣ ܘܘܠܐܣܝܢܘܣܼ ܫܢ̈ܝܐ ܬܪ̈ܬܝܢ ܘܝܪ̈ܚܐ ܐܪ̈ܒܥܐ.܀܀ ܫܢܬ .ܒ. ܐ̈ܠܦܝܢ", "(ܘܡܬܝܢ) ܘܫ̈ܬܝܢ ܘܬܫ̈ܥܼ. ܗܘܐ ܩܕܝܫܐ ܩܘܪܢܝܠܝܘܣ ܐܦܝܣܩܘܦܐ ܕܪܗܘܡܐܼ ܫܢ̈ܝܐ ܬܪ̈ܬܝܢ..", "ܘܒܬܪܗܼ ܗܘܐ ܩܕܝܫܐ ܠܘܩܝܘܣܼ ܝܪ̈ܚܐ ܬܡ̈ܢܝܐ.. ܘܒܬܪܗܼ ܗܘܐ ܐܣܛܦܢܣܼ ܫ̈ܢܝܐ ܬܠ̈ܬ.܀ ܒܗܢܐ", "ܙܒܢܐ ܐܬܗܼܦܟ ܢܗܪܐ ܕܥܒܪ ܒܐܠܟܣܢܪܕܝܐ ܪܒܬܐܼ. ܘܗܘܐ ܕܡܐ. ܘܒܬܪ ܩܠܝܠ ܝܒܼܫ ܘܢܓܒܬ ܐܪܥܗ. ܘܟܕ", "ܗܟܢܐ ܝܘ̈ܡܬܐ ܣ̈ܓܝܐܐ ܗܘܼܐ ܘܫܪܝܘ ܒܢ̈ܝܢܫܐ ܡܬܐܠܨܝܢ ܘܗܘܝܢ ܒܐܘܠܨܢܐ ܡܢ ܚܣܝܪܘܬ ܡܝ̈ܐܼ.", "ܗܝܕܝܢ ܐܠܗܐ ܡܪܚܡܢܐ ܐܪܕܝܗ. ܘܐܝܟ ܥܝܕܗ ܩܕܡܝܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒ̈ܥܝܢ܆", "ܢܐܘܐܛܘܣ ܣܕܩ ܥܕܬܐ ܘܗܪܣܝܣ ܕܢܐܘܐܛܘܣ ܐܩܝܡ. ܗܢܐ ܕܝܢ ܢܐܘܐܛܘܣ ܐܡܼܪ܇ ܕܟܠ ܡܿܢ ܕܡܫܬܘܬܦ ܒܚܕ", "ܡܢ ܦܘܪܣܢ ܠܣܓܕܬ ܦܬܟܪ̈ܐ ܐܘ ܠܕܒ̈ܚܐ ܒܪܕܘܦܝܐ ܗܿܘ ܕܥܒܕ ܕܩܝܘܣܼ ܠܐ ܡܬܩܒܠ ܡܢ ܥܕܬܐ. ܟܕ", "ܡܿܝܬܐ ܡܠܬܐ ܕܫܠܝܚܐ ܕܐܿܡܪ܇ ܕܐܢ ܐܢܫ ܢܚܛܐ ܡܢ ܒܬܪ ܕܩܒܼܠ ܡܥܡܘܕܝܬܿ. ܚܛܗܐ ܠܡ ܕܡܿܘܬܐܿ ܠܐ", "ܡܟܝܠ ܐܝܬ ܕܒܚܬܐ ܕܬܬܩܪܒ ܚܠܦ ܚܛܗܗ.. ܘܥܠ ܗܢܐ ܐܬܟܢܫܬ ܣܘܢܗܕܣ ܒܪܗܘܡܐܼ ܕܐܫ̈ܬܝܢ ܐܦܝ̈ܣ.", "ܘܐܚܪܡܘܗܝ ܘܫܕܘܝܗܝ ܡܢ ܥܕܬܐ. ܘܥܠ ܕܠܐ ܨܼܒܐ ܕܢܗܦܘܟ ܡܢ ܗܿܘ ܡܐ ܕܩܐܡ ܗܘܐ ܒܗ.܀ ܒܗܢܐܕܝܢ", "ܙܒܢܐ ܬܘܒܼ. ܗܘܐ ܡܘܬܢܐ ܕܫܚܛܐ ܒܟܠܗܿ ܐܪܥܐ. ܘܝܬܝܪܐܝܬ ܒܐܠܟܣܢܕܪܝܐ ܘܒܐܓܦܛܘܣ. ܘܗܟܢܐ ܥܙܝܙܐ", "ܗܘܐ ܘܩܫܐܼ ܐܝܟܐܢ ܕܠܡܚܣܢ ܡܡܕܝܢ ܗܘܘ ܒܢ̈ܝܢܫܐ ܕܢܩܒܪܘܢ ܚܕ̈ܕܐ. ܬܩܦ ܕܝܢ ܝܬܝܪܐܝܬ ܒܚ̈ܢܦܐ", "ܝܬܝܪ ܡܢ ܟܠ ܥܡ̈ܡܝܢ܆ ܘܡܛܠ ܕܟܕ ܡܬܟܪܗ ܗܘܐ ܚܕ ܡܢܗܘܢܼ ܫܒܩܝܢ ܗܘܘ ܠܗ ܩܪ̈ܝܒܘܗܝ ܘܥܪܩܝܢ܆", "ܘܡܝܬܝܢ ܗܘܘ ܠܘܐ ܐܝـ[ـܬ ܗܘ]ܐ ܐܢܫ ܕܡܦܩ ܘܩܒܪ ܠܚܕ ܡܢܗܘܢܼ ܐܝܟܢܐ ܕܒ̈ܬܐ", "ܘܫܘ̈ܩܐ ܘܐܘܪ̈ܚܬܐ ܘܐܣ̈ܘܛܘܐ ܡܢܗܘܢ ܡܠܼܝܢ. ܘܣܪܝܢ ܘܡܪ̈ܗܠܝܢ ܘܠܝܬ ܕܩܿܒܪ. ܟܪ̈ܣܛܝܢܐ ܕܝܢ", "ܟܡܐ ܕܡܨܝܢ ܗܘܘ ܡܦܩܝܢ ܡܢܗܘܢ ܘܩܒܪܝܢ. ܒܝܕ ܡܪܚܡܢܘܬܐ ܕܐܢ̈ܫܐ ܛܢ̈ܢܐ ܕܒܗܘܢܼ. ܟܡܐ ܕܡܨܝܢ", "ܗܘܘ ܩܒܪܝܢ ܡܢܗܘܢ. ܟܕ ܝܗܒܝܢ ܕܗܒܐ ܘܚܦܪܝܢ ܚܦܪ̈ܐ ܪܘܪ̈ܒܐ ܘܟܫܝܢ ܠܗܘܢ ܒܗܘܢ. ܘܗܕܐ ܣܓܝ", "ܐܪܚܡܬ ܐܢܘܢ ܠܟܪ̈ܣܛܝܢܐ ܒܥܝ̈ܢܝܢ ܚܢ̈ܦܐ. ܡܛܠ ܕܗܼܢܘܢ ܐܝܟ ܢܡܘܣܗܘܢ ܠܐ ܡܬܩܪܒܝܢ ܠܡܝ̈ܬܐ.܀", "ܒܗܢܐ ܙܒܢܐ ܐܬܟܢܫܬ ܣܘܢܗܕܘܣ ܒܠܕܩܝܐ ܡܕܝܢܬܐ.܀ ܘܒܗܿ ܒܫܢܬܐ ܗܕܐܼ. ܩܒܠ ܬܪܘܢܘܣ ܕܐܢܛܝܟܝܐ", "ܩܕܝܫܐ ܕܡܛܪܝܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒܥܝܢ ܘܚܕܐܼ. ܐܬܩܛܠܘ ܠܓܘܣ ܘܘܠܐܣܝܢܘܣܼ", "ܒܫܘܩܐ ܕܦܠܐܒܝܢܝܘܣ. ܘܐܡܠܟܼ ܘܠܪܝܢܘܣ ܘܓܐܠܝܢܘܣܼ ܫܢ̈ܝܢ ܚܡܫܥܣܪ̈ܐ.܀܀ ܫܢܬ .ܒ. ܐܠܦ̈ܝܢ", "ܘܡ̈ܬܝܢ ܘܫܒܥܝܢ ܘܬܪ̈ܬܝܢ܆ ܐܩܝܡ ܪܕܘܦܝܐ ܥܠ ܥܕܬܐ ܘܠܪܝܢܘܣ.܀ ܘܒܗܿ ܒܫܢܬܐ ܣܠܩ ܫܦܘܪ ܡܠܟܐ", "ܕܦܘܪ̈ܣܝܐ ܥܠ ܣܘܪܝܐܼ ܘܫܒܐ ܘܒܙܘ. ܘܢܚܬ ܘܠܪܝܢܘܣ ܥܠܘܗܝ ܠܩܪܒܐܼ ܒܚܝܠܐ ܣܓܝܐܐ. ܘܟܕ ܐܪܥܘܢ", "ܒܚܕ̈ܕܐ ܘܡܚܘܘܢ ܩܪܒܐܼ ܐܙܕܟܝ ܘܠܪܝܢܘܣ. ܘܚܝܠܗ ܟܠܗ ܐܬܚܪܒܘ ܘܗܼܘ ܐܬܣܪܘ ܘܐܘܒܠܘܗܝ ܠܦܪܣ", "ܘܬܡܘܢ ܫܡܫ ܥܕܒܘܬܐ ܥܕܡܐ ܠܡܘܬܗ. ܘܩܦܕܘܩܝܐ ܐܚܪܒܘܗܿ ܦܘܪ̈ܣܝܐ . ܘܬܘܒ ܠܐ ܝܬܒܼܬ. ܘܐܦ", "ܠܡܥܪܒܐ ܘܠܓܙܝܪܬܐ ܫܒܘ. ܘܩܝܠܩܝܐ ܘܐܢܛܝܟܝܐ ܐܚܪܒܘܗܿ.. ܘܡܢ ܟܕ ܐܬܕܒܪ ܘܠܪܝܢܘܣ ܒܫܒܝܐ ܐܢܝܚ", "ܠܟܪ̈ܣܛܝܢܐ ܓܐܠܝܢܘܣ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܫܒ̈ܥܝܢ ܘܬܠܬܼ. ܗܘܐ ܐܦܝܣܩܦܐ ܕܐܢܛܝܟܝܐܼ", "ܩܕܝܫܐ ܩܘܪܝܠܘܣ.. ܘܕܪܗܘܡܐܼ ܐܘܛܘܟܝܢܘܣܼ ܝܪ̈ܚܐ ܬܡ̈ܢܝܐ.. ܘܒܬܪܗܼ ܓܐܝܢܘܣ ܫܢ̈ܝܐ", "ܚܡܫܥܝܪ̈ܐ.. ܒܐܠܟܣܢܕܪܝܐ ܩܡ ܩܕܝܫܐ ܬܐܘܢܣܼ ܫܢ̈ܝܐ ܚܡܫܥܣܪ̈ܐ.. ܒܐܠܟܣܢܕܪܝܐ ܩܡ ܩܕܝܫܐ", "ܬܐܘܢܣܼ ܫܢ̈ܝܐ ܬܫܥܣܪ̈ܐ.܀ ܒܗܢܐ ܙܒܢܐ ܗ̈ܦܘܟܝܐ ܡܚ̈ܒܠܢܐ ܕܒܢܝ̈ܢܫܐ ܡܢܝ̈ܢܝܐ", "ܥܠܼ ܠܥܠܡܐ. ܗܢܐ ܕܝܢ ܡܢܝ ܐܝܬܘܗܝ ܒܓܢܣܗ ܛܝܝܐ ܘܒܪܒܪܝܐ. ܘܒܐܪܥܐ ܕܡܨܪܝܢ ܥܠܼ ܘܣܪܚ. ܘܡܚܒܠ", "ܒܗܪܣܝܣ ܫܐܕܢܝܬܐ ܕܝܠܗܼ ܡܠܬܐ ܒܘܪܐ. ܘܢܦܩ ܡܢ ܗܘܢܗ ܘܫܢܐ. ܘܝܗܒ ܢܦܫܗ ܠܐܝܠܝܢ ܕܕܡܿܝܢ ܠܗ.", "ܘܨܼܒܐ ܕܢܣܒ ܥܠ ܢܦܫܗ ܕܡܘܬܗ ܕܡܪܢ. ܘܡܟܪܙ ܗܘܐ ܥܠ ܢܦܫܗ ܕܗܼܘ ܐܝܬܘܗܝ ܪܘܚܐ ܦܪܩܠܝܛܐ.", "ܘܡܬܬܪܝܡ ܒܫܢܝܘܬܗ. ܘܓܒܼܐ ܠܗ ܬܪܥܣܪ̈ ܬܠܡ̈ܝܕܐܼ ܒܕܡܘܬܐ ܕܡܫܝܚܐ.܀܀ ܫܢܬ .ܒ. ܐܠܦܗܝܢ ܘܡܬܝܢ", "(ܘܫܒܥܝܢ) ܘܫܬܼ. ܗܘܼܐ ܦܘܠܐ ܫܡܝܫܛܝܐ ܐܦܝܣܩܦܐ ܕܐܢܛܝܟܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ", "ܘܬܡܢܝܢ܆ ܗܘܼܐ ܐܦܝܣܩܘܦܐ ܕܐܠܟܣܢܕܪܝܐ ܡܟܣܝܡܘܣܼ ܫܢ̈ܝܐ ܬܫ̈ܥ.. ܘܒܥܕܬܐ ܕܪܗܘܡܐ ܗܘܼܐ ܩܕܝܫܐ", "ܕܝܢܘܣܝܘܣ.. ܒܐܘܪܫܠܡ ܗܘܼܐ ܗܘܡܢܐܣ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܫܒܥܝܢ ܘ.ܒ.܇ ܐܬܟܢܼܫܬ", "ܣܘܢܗܕܘܣ ܒܩܪܟܕܘܢܐ ܕܐܦܪܝܩܝܼ ܒܝ̈ܘܡܝ ܚܣܝܐ ܘܩܕܝܫܐ ܩܘܦܪܝܢܘܣ ܕܩܪܬܓܢܐ. ܘܡܪܝ ܐܣܛܦܢܐ", "ܕܪܗܘܡܐ. ܘܕܡܛܪܝܣ ܕܐܢܛܝܟܝܐ. ܘܕܝܢܘܣܝܣ ܕܐܠܟܣܢܕܪܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡܢܝܢ", "ܘܪ̈ܒܥܼ. ܦܘܠܐ ܫܡܝܫܛܝܐ ܠܝܘܠܦܢܐ ܫܪܝܪܐ ܛܠܼܡ. ܘܠܗܪܣܝܣ ܕܐܛܝܡܘܢ ܚܼܕܬ. ܘܐܬܟܢܫܬ ܥܠܘܗܝ", "ܣܗܘܢܕܣ ܠܐܢܛܝܟܝ܆ ܘܐܚܪܡܬܗ ܘܫܕܬܗ. ܡܛܠ ܕܠܐ ܨܼܒܐ ܢܗܦܘܟ ܡܢ ܡܐ ܕܩܐܡ ܗܘܐ ܒܗ. ܘܗܘܼܐ", "ܚܠܦܘܗܝ ܕܡܢܘܣ ܐܦܝܣܩܦܐ ܒܐܢܛܝܟܝܐ.܀ ܒܗܢܐܼ ܙܒܢܐ ܐܬܒܢܝܬ ܐܢܛܝܟܝܐ ܚܕܬܐܼ ܡܢ ܣܛܘܪܘܢܝܣ", "ܐܣܛܪܛܝܓܐ. ܗܿܘ ܕܒܚܪܬܐ ܐܦ ܡܠܟܐ ܗܘܼܐ. ܘܐܬܩܛܠ ܒܐܦܡܝܐ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܡܢܝܢ܆", "ܓܐܠܝܢܘܣ ܐܬܩܛܠ ܒܡܐܕܝܠܢܘܣ. ܘܐܡܠܟ ܡܢ ܒܬܗܼ ܩܠܘܕܝܣ ܫܢܬܐ ܚܕܐ ܘܝܪ̈ܚܐ ܥܣܪ̈ܐ.܀ ܡܬܝܕܥܝܢ", "ܕܝܢ ܒܗܘܐ ܙܒܢܐ ܪ̈ܥܘܬܐ ܒܥܕܬܐܼ. ܩܕܝܫܐ ܩܘܦܪܝܢܣ ܕܩܪܬܓܢܐ.. ܘܐܣܛܦܢܐ ܕܪܗܘܡܐ.. ܦܝܪܡܠܐܢܘܣ ܕܩܣܪܝܐ.. ܘܓܪܝܓܪܝܘܣ ܘܐܢܬܕܘܪܣ ܐܚ̈ܐ ܐܦ̈ܝܣܩ ܕܦܢܛܘܣ.. ܘܗܠܢܘܣ", "ܕܛܪܣܘܣ.. ܘܢܩܘܡܐ ܕܐܝܩܢܘܢ.. ܗܘܡܢܘܣ ܕܐܘܪܫܠܡ.. ܡܟܣܝܡܘܣ ܕܐܠܟܣܢܕܪܝܐ.. ܘܬܐܛܩܢܘܣ", "ܕܦܠܣܛܝܢܐ.. ܘܡܟܣܝܡܣ ܕܒܘܨܛܪܐ.. ܐܘܣܝܒܝܣ ܕܠܕܝ̈ܩܝܐ.. ܐܦ ܐܢܛܠܝܘܣ ܬܘܒ ܕܠܕܝܩ̈ܝܐܼ. ܫܒܝܚ", "ܒܝܘܠܢܐ ܕܦܝ̈ܠܘܣܦܐ ܡܬܝܕܥ.܀܀ ܒܫܢܬ .ܒ. ܐܠܦ̈ܝܢ ܘܡܬܝܢ ܘܬܡ̈ܢܝܢ ܘܫܒܥܼ. ܡܝܬ ܩܠܘܕܝܘܣ.", "ܘܐܡܠܟܼ ܐܘܪܠܝܢܘܣܼ ܫܢ̈ܝܢ ܚܡܫ ܘܝܪ̈ܚܐ ܫ̈ܬܐ.܀ ܘܒܗܿ ܒܫܢܬܐ ܗܕܐܼ ܗܘܼܐ ܐܦܝܣܩܦܐ ܕܥܕܬܐ", "ܕܐܢܛܝܟܝܐ ܩܕܝܫܐ ܛܝܡܬܐܘܣ.܀܀ ܫܢܬ .ܒ. ܐܠܦ̈ܝܢ ܘܡܬܝܢ ܘܬܫܥܝܢ ܘܚܕܐܼ. ܐܘܪܠܝܢܘܣ ܟܕ ܐܬܥܬܕ", "ܕܢܩܝܡ ܥܠܝܢ ܪܕܘܦܝܐܼ. ܒܪܩܐ ܡܢ ܫܡܝܐ ܟܠܝܗܝ. ܟܕ ܐܦ ܐܬܩܛܠ ܡܢ ܢܛܘܪܬܐ ܚܕܬܐ.. ܘܐܡܠܟܼ", "ܛܐܩܝܛܘܣ ܝܪ̈ܚܐ ܫ̈ܬܐ. ܘܐܬܩܼܛܠ ܒܦܢܛܘܣ.. ܘܐܡܠܟܼ ܦܠܘܪܝܐܢܘܣܼ ܝܪ̈ܚܐ ܬܠ̈ܬܐ. ܘܐܬܩܛܠ", "ܒܛܪܣܘܣ.. ܘܐܡܠܟܼ ܦܪܘܒܘܣܼ ܫܢܗܝܐ ܫ̈ܬ ܝܪ̈ܚܐ .ܕ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘܬܫ̈ܥܝܢ", "ܘܬܪ̈ܬܝܢ܆ ܗܘܼܐ ܐܦܝܣܩܘܦܐ ܕܥܕܬܐ ܕܪܗܘܡܐ ܦܝܠܓܣܼ ܫܢ̈ܝܐ ܚ̈ܡܫ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ", "ܘܬܫ̈ܥܝܢ ܘܬܡ̈ܢܐܼ. ܗܘܼܐ ܩܕܝܫܐ ܩܘܪܝܠܘܣ ܐܦܝܣܩܘܦܐ ܕܐܢܛܝܟܝܐ.. ܘܒܥܕܬܐ ܕܪܗܘܡܐܼ ܩܼܡ", "ܐܘܛܘܟܝܢܐ ܝܪ̈ܚܐ ܬܡ̈ܢܝܐ.. ܘܒܬܪܗܼ ܓܐܝܘܣ ܫ̈ܢܝܐ ܚܡܫܥܣܪ̈ܐ.. ܕܥܕܬܐ ܕܐܠܟܣܢܪܕܝܐܼ ܩܡ ܩܕܝܫܐ", "ܬܘܢܘܣ ܫܢ̈ܝܢ ܬܫܥܣܪ̈ܐ.܀܀ ܫܢܬ .ܒ. ܐܠܦ̈ܝܢ ܘܡ̈ܬܝܢ ܘ.ܨܛ.: ܦܪܘܒܘܣ ܐܬܩܼܛܠ ܒܣܝܪܡܘܢ..", "ܘܐܡܠܟܼ ܩܐܪܘܣ ܥܡ ܒܢ̈ܘܗܝ ܩܐܪܝܢܘܣ ܘܢܘܡܪܝܢܘܣܼ ܫܢܗܝܢ ܬܪ̈ܬܝܢ. ܩܐܪܘܣ ܡܝܬ ܒܝܬ ܢܗܪܗܝܢ.", "ܘܢܘܡܪܝܢܘܣ ܐܬܩܼܛܠ ܡܢܗ ܒܬܪܩܐ. ܘ[ܩܐ]ܪܝܢܘܣ ܒܗܿ ܒܕܡܘܬܐ ܐܬܩܛܠ ܒܩܪܒܐ ܕܥܡ ܩܐܪ̈ܢܐܩܣ..", "ܘܐܡܠܟ ܒܬܪܗܘܢܼ ܕ.ܠܓ. ܕܘܩܠܛܝܢܘܣ ܫܢ̈ܝܐ ܥܣܪ̈ܝܢ.܀ ܘܒܫܢܬ ܬܠ̈ܬ ܠܡܠܟܘܬܗ ܥܒܼܕ ܫܘܬܦܐ", "ܒܡܠܟܘܬܐܼ ܠܡܟܣܡܝܢܘܣ ܐܪܘܩܠܝܘܣ.܀܀ ܫܢܬ .ܒ. ܐܠܦ̈ܝܢ ܘܬܠ̈ܬܡܐܐ ܘܥܣܪܼ. ܐܡܠܟ", "ܩܘܣܛܢܛܝܣ ܐܒܘܗܝ ܕܩܘܣܛܢܛܝܢܘܣ ܪܒܐܼ ܒܐܬܪܐ ܕܐܪܢܛܝܐ ܫܢ̈ܝܐ ܬܪܬܥܣܪ̈ܐ.܀܀ ܫܢܬ .ܒ. ܐܠܦ̈ܝܢ", "ܘ.ܫܝܓ.܇ ܗܘܼܐ ܐܦܝܣܩܘܦܐ ܕܥܕܬܐ ܕܪܗܘܡܐܼ ܡܪܩܠܝܢܘܣ.܀ ܘܒܗܿ ܒܫܢܬܐ ܗܕܐ ܡܪܕܬ ܐܪܥܐ ܕܡܨܪܝܢ.", "ܘܐܬܼܐ ܚܝܠܐ ܪܒܐ ܕܪ̈ܗܘܡܝܐ ܘܚܕܪܗܿ ܠܡܕܝܢܬܐ. ܘܐܠܨܗܿ ܒܟܦܢܐ. ܘܟܕ ܓܝܪ ܚܕܐ ܡܢܬܐ ܡܥܕܪܐ ܗܘܬ", "ܠܚܝܠܐ ܕܪ̈ܗܘܡܝܐ. ܘܥܡܗܘܢ ܐܝܬܘܗܝ ܐܘܣܒܝܣܼ. ܘܠܐ ܐܬܚܒܫܘ ܒܡܕܝܢܬܐܿ ܘܠܘܬ ܪܒ ܚܝܠܐ ܕܪ̈ܗܘܝܐ", "ܦܪܪܣܝܐ ܘܫܒܡܐ ܡܫܡܗܐ ܩܿܢܐ ܗܘܐ. ܘܟܕ ܐܢܛܘܠܘܣ ܐܦܝܣܩܦܐ ܕܝܠܗܿ ܕܡܕܝܢܬܐܿ. ܚܼܙܐ ܠܥܡܐ", "ܕܡܝܕܢܬܐ ܕܐܒܿܕܝܢ ܡܢ ܟܦܢܐܼ ܐܘܕܥ ܠܐܘܣܝܒܝܣ ܥܠ ܗܕܐ. ܗܼܘ ܕܝܢ ܐܘܣܒܝܣ ܫܐܠ ܡܢ ܪܒ ܚܝܠܐ", "ܕܪ̈ܗܘܡܝܐ ܕܢܚܐ ܠܗܿܢܘܢ ܕܠܘܬܗ ܢܦܩܿܝܢ. ܘܟܕ ܐܬܦܝܣ ܠܗܼ. ܐܘܕܥ [ܗܕܐ ܠܐܢܛܘܠܘܣ.] ܘܟܕ", "ܐܢܛܘܠܘܣ ܠܥܡܐ ܕܡܕܝܢܬܐ ܡܦܝܣ ܗܿܘܐ ܘܠܐ ܐܩܝܡ܇ ܐܿܡܪ ܠܗܘܢ ܬܘܒ. ܕܒܗܕܐ ܐܟܒܪܼ ܠܐ ܥܨܝܢ", "ܐܢܬܘܢ ܠܝ܆ ܕܣ̈ܒܐ ܘܣ̈ܒܬܐ ܘܛܠܝ̈ܐ ܘܡܡ̈ܚܝܐܼ ܢܫܬܒܩܘܢ ܠܡܦܩ ܡܢ ܡܕܝܢܬܐ. ܕܢܗܘܐ ܫܟܝܚ ܠܚܡܐ", "ܠܐܝܠܝܢ ܕܦܝܫܝܢ. ܘܗܟܢܐ ܒܠܒܘܫܐ ܕܢܗܫܐ ܡܠܒܫܝܢ ܗܘܘܠܒ̈ܢܝܫܢܐ ܘܢܦܩܝܢ ܒܠܠܝܐ. ܟܕ ܒܙܢܐܼ ܫܘܙܒ", "ܠܟܠܢܫ ܕܨܒܐ ܠܡܥܪܩ ܡܢ ܡܘܬܐ. ܘܠܚܪܬܐ ܐܙܕܟܝܘܢ ܐܠܟܣܢܕܪ̈ܝܐ ܡܢ ܪ̈ܗܘܡܝܐ ܘܐܬܩܛܠܘ ܐܝܠܝܢ", "ܕܗܘܼܘ ܥܠܬ ܡܪܘܕܘܬܐ.܀܀ ܫܢܬ .ܒ. ܐܠܦ̈ܝܢ ܘ.ܫܝܘ.܆ ܗܘܪܐ ܙܒܕܐ ܐܦܝܣܩܦܐ ܕܐܘܪܫܠܡܼ ܫܢܗܝܐ", "ܬܠ̈ܬ.. ܘܒܬܪܗ ܗܘܼܐ ܗܪܡܘܢ.. ܘܒܥܕܬܐ ܕܢܛܝܟܝܐ ܗܘܼܐ ܛܘܪܐܢܘܣ.. ܘܒܐܠܟܣܢܕܪܝܐ ܗܘܼܐ ܦܛܪܘܣ.", "ܗܿܘ ܕܫܒܝܚܐܝܬ ܒܬܪ ܗܠܝܢ ܐܣܗܕ ܒܫܢܬ ܬܫܥ ܕܪܕܘܦܝܐ.܀܀ ܫܢܬ .ܒ. ܐܠܦ̈ܝܢ", "ܘܬܠܬܡܐܐ ܘܫܒܥܣܪ̈ܐܼ. ܘܛܘܪܝܘܣ ܪܒ ܚܝܠܐ ܠܟܪ̈ܣܛܝܢܐ ܕܒܐܣܛܪܛܝܐ ܪܕܦ ܩܠܝܠ. ܘܡܢ ܗܝܕܝܢ", "ܪܕܘܦܝܐ ܥܠ ܟܠܗܘܢ ܡܗ̈ܝܡܢܐ ܐܬܓܿܒܪ.܀܀ ܫܢܬ .ܒ. ܐܠܦ̈ܝܢ ܘ.ܫܝܛ.܆ ܗܘܼܐ ܙܘܥܐ ܚܣܝܢܐ. ܘܡܢ", "ܨܘܪ ܘܡܢ ܨܝܕܘܢ ܣܘܓܐܐ ܢܦܼܠ ܒܗ. ܘܥܡܐ ܣܓܝܐܐ ܐܒܼܕ ܒܗ.܀܀ ܫܢܬ .ܒ. ܐܠܦܗܝܢ ܘ.ܫܟ.܆ ܗܘܼܐ", "ܥܩܘܪܐ ܕܥܕܗܬܐ. ܒܢܬ ܬܫܥܣܪ̈ܐ ܕܗܕܐ ܡܠܟܘܬܐ. ܒܝܪܚ ܐܕܪ ܒܥܐܕܐ ܕܦܛܝܪ̈ܐ ܥܒܕ ܕܘܩܠܛܝܢܘܣ ܡܠܟܐ", "ܟܬܒܐܼ. ܘܐܬܦܪܣ ܒܟܠܗܝܢ ܡܕ̈ܝܢܢ. ܘܦܩܼܕ ܒܗܼ ܕܥܕ̈ܬܐ ܥܕܡܐ ܠܐܪܥܐ ܢܣܬܬܪ̈ܢ ܘܟ̈ܬܒܐ ܒܢܘܪܐ", "ܢܐܩܕܘܢ. ܘܐܝܠܝܢ ܕܒܐܝܩܪܐ ܐܝܬܝܗܘܢ ܢܨܛܥܪܘܢ. ܘܐܝܠܝܢ ܕܐܝܬܝܗܘܢ ܒܥܒܕܘܬܐ ܘܐܬܚܪܪܘ܆ ܐܢ", "ܡܩܘܝܢ ܘܠܐ ܟܿܦܪܝܢܼ ܡܢ ܚܘܪܪ̈ܝܗܘܢ ܢܬܓܠܙܘܢ. ܘܪ̈ܝܫܢܐ ܐܝܠܝܢ ܕܩܿܝܡܝܢ ܒܪܝܫܐ ܕܥܕ̈ܬܐ ܒܟܠ", "ܐܬܪܼ. ܠܐܣܘܪ̈ܐ ܢܫܬܠܡܘܢ. ܘܗܝܕܝܢ ܢܬܐܠܨܘܢ ܕܢܕܒܚܘܢ. ܡܢܗܘܢ ܕܝܢ ܕܪ̈ܥܘܬܐ ܐܘܚܠܘ ܡܢ ܕܚܠܬܐ.", "ܘܡܢܗܘܢ ܕܝܢ ܥܠ ܟܠܚܕ ܚܕ ܡܢܗܘܢ ܫܢ̈ܕܐ ܥܒܼܪ. ܐܝܬ ܒܗܘܢܼ ܕܒܡܚ̈ܘܬܐ. ܐܚܪ̈ܢܐ ܒܣܪ̈ܩܐ.", "ܐܚܪ̈ܢܐ ܒܛܘ̈ܓܢܐ. ܐܚܪ̈ܢܐ ܠܚܝ̈ܘܬܐ ܐܫܬܕܝܘ. ܐܚܪ̈ܢܐ ܠܥܘܡܩܐ ܕܝܡܐ ܫܕܘ ܐܢܘܢ.. ܐܚܪ̈ܢܐ", "ܒܓܠܝܕܐ ܘܒܩܘܪܐ ܐܬܟܠܠܘ.܀ ܒܢܩܘܡܕܝܐ ܕܝܢ ܐܣܗܕܘ ܕܘܪܬܐܣ ܘܦܛܪܘܣ ܘܓܪܓܘܘܢܝܘܣ ܥܡ ܐܚܪ̈ܢܐ", "ܣ̈ܓܝܐܐ ܕܥܒܿܪܝܢ ܠܡܢܝܢܐ ܐܬܩܛܠܘ ܒܣܝܦܐ. ܒܫܘܗܩܥܐ ܘܒܟܠܕ.ܘܟ.܀ ܐܣܗܕ ܕܝܢ ܐܢܬܝܡܘܣ ܐܦܝܣܩܘܦܐ", "ܕܢܝܩܡܘܕܝܐ: ܘܠܘܩܝܢܣܘ. ܛܝܪܝܢܝܘܢ ܐܦܝܣܩ ܕܨܘܪ. ܣܠܘܢܘܣ ܐܦܝܣܩܦܐ ܕܥܙܐ ܥܡ ܬܠ̈ܬܝܢ ܘܬܫ̈ܥܐ", "ܐܚܪ̈ܢܝܢ ܕܐܬܦܣܩ ܪ̈ܝܫܝܗܘܢ ܘܐܝܩܕܘ ܒܢܘܪܐ.. ܦܡܦܝܠܘܣ ܐܦܝܣܩܦܐ ܕܩܣܪܝܐ.", "ܦܛܪܘܣ ܐܦܝܣܩܘܦܐ ܕܐܠܟܣܢܕܪܝܐ ܥܡ ܐܚܪ̈ܢܐܼ. ܦܘܛܘܣ. ܘܕܝܘܣ. ܘܐܡܘܢܝܘܣ. ܘܦܝܠܐܘܣ. ܘܗܣܝܟܣ.", "ܘܬܐܕܘܪܘܣ ܐܦܝܗܣܩܘܦܐ ܕܥܕ̈ܬܐ ܕܒܡܨܪܝܢ܆ ܥܡ ܐܢ̈ܫܐ ܝܕܗܝܥܐ.. ܒܝܡܬܐ ܕܝܢ ܕܣܒܣܛܝܐ ܐܪ̈ܒܥܝܢ", "ܓܒܪ̈ܐ ܐܟܚܐ ܐܬܟܠܠܘ. ܕܗܠܝܢ ܪ̈ܝܫܐ ܘܝܕ̈ܝܥܐ ܐܦ ܪܘܪ̈ܒܢܘܗܝ ܕܐܬܪܐ ܗܿܘ ܐܝܬܝܗܘܢ ܗܘܘ.", "ܘܒܓܠܝܕܐ ܐܢܘܢ ܒܢܘܪܐ.. ܩ̈ܕܝܫܐ ܣܪܓܝܣ ܘܒܟܘܣܼ. ܐܪܗܛ ܐܢܘܢ ܕܘܟܣ ܥܠ ܟܣ̈ܐ ܚܪ̈ܝܦܬܐ ܕܦܪܙܠܐ.", "ܘܟܕ ܒܟܠ ܫܢ̈ܕܝܢ ܐܫܬܢܕ ܒܗܘܢܼ ܗܝܕܝܢ ܦܣܩ ܪ̈ܝܫܝܗܘܢ ܒܪܨܦܐ.܀܀ ܫܢܬ .ܒ. ܐܠܦ̈ܝܢ ܘܬܠܬܡܐܐ", "ܘܥܣܪܝܢ ܘܚܕܐܼ. ܕܘܩܠܛܝܢܘܣ ܐܦ ܡܟܣܝܡܝܢܘܣ ܐܫܬܐܠܘ ܡܢ ܡܠܟܘܬܐ. ܘܥܒܼܕ ܡ̈ܠܟܐ ܚܠܦܝܗܘܢ", "ܠܡܟܣܝܡܝܢܘܣ ܐܦ ܠܣܘܪܣ.. ܥܝܕܐ ܡܕܡ ܐܝܬ ܠܡܗܠܟܐ ܕܪ̈ܗܘܡܝܐܼ. ܕܐܡܬܝ ܕܡܢ ܥܼܠܬܐ ܐܝܕܐ ܕܗܼܝ܇", "ܐܢ ܡܢ ܕܚܠܬܐ ܕܒܥܠܕܒ̈ܒܐ܇ ܘܐܢ ܥܠܼܬܐ ܐܝܕܐ ܕܗܼܝܼ. ܢܫܬܐܠ ܚܕ ܡܢܗܘܢ ܡܢ ܡܕܒܪܢܘܬܐ ܕܢܓܪܘܥ", "ܪܝܫܗܼ ܘܢܐܙܠ ܠܒܝܬܗ܇ ܟܕ ܠܐ ܡܬܩܪܒ ܣܓ ܡܢ ܗܫܐ ܘܠܗܠ ܠܕܘܒܪܐ ܕܡܠܟܘܬܐ. ܘܐܦܠܐ ܐܝܟ ܢܡܘܣܐ ܐܢ", "ܢܛܪ ܢܦܫܗ ܐܝܬ ܐܢܫ ܕܡܗܪ ܠܗ ܒܡܕܡ. ܗܠܝܢ ܗܟܢܐ ܥܒܕܘ ܘܫܒܩܘ ܬܓܐ ܕܡܠܟܘܬܐ܇.܀܀ ܫܢܬ .ܒ", "ܐܠܦ̈ܝܢ ܘܬܠܬܡܐܐ ܘܥܣܪܝܢ ܘܬܪ̈ܬܝܢ܆ ܩܘܣܛܢܛܝܣ ܒܐܝܩܩܪܐ ܪܒܐ ܢܦܼܩ ܡܢ ܥܠܡܐ. ܘܐܡܠܛ ܡܢ ܒܬܪܗ", "ܩܘܣܛܢܛܝܢܘܣ ܒܪܗܼ. ܫܢ̈ܝܐ ܬܠ̈ܬܝܢ ܘܚܕܐܿ ܘܝܪ̈ܚܐ ܥܣܪܐ.܀ ܗܪܟܐ ܨܿܒܢܐ ܩܠܝܠ ܐܢܘܚ ܥܠ ܡܠܬܝ.", "ܘܐܚܘܐ ܕܐܝܠܝܢ ܬܡ̈ܗܝܬܐ ܣܥܪ ܐܠܗܐ ܒܝܕ ܡܗ̈ܝܡܢܘܗܝ. ܐܦ ܕܐܝܠܝܢ ܒܝ̈ܫܬܐ ܡܞܚܘܐ ܣܛܢܐ ܒܝܕ", "ܦܠܚ̈ܘܗܝ. ܗܢܐ ܕܝܢ ܩܘܣܛܢܛܝܣ ܣܒܐ ܥܡ ܗܠܢܐ ܐܢܬܬܗܼ. ܡܗ̈ܝܡܢܐ ܘܕܚ̈ܠܝ ܐܠܗܐ ܐܝܬܝܗܘܢ ܗܘܘ.", "ܟܕ ܒܟܠܗ ܙܒܢܐ ܕܡܠܟܘܬܗܘܢ ܠܐܪܕܦ ܠܐܢܫ. ܐܠܐ ܢܝ̈ܚܐ ܘܒܣܝ̈ܡܐ ܡܬܚܙܝܢ ܗܘܘ", "ܠܘܬ ܟܠܢܫ. ܘܗܟܢܐ ܫܿܠܡ ܚܝ̈ܘܗܝ ܡܝܩܪ̈ܐ ܩܘܣܛܢܛܝܣܼ. ܘܢܦܩ ܡܢ ܥܠܡܐ ܗܢܐ ܟܕ ܟܠܢܫ ܡܘܕܐ", "ܠܒܣܝܡܘܬܗ.. ܗܢܐ ܕܝܢ ܩܘܣܛܝܢܛܝܢܘܣ ܒܪܗܼ ܠܐ ܐܬܕܼܡܝ ܠܗܝܡܢܘܬܐ ܕܐܒܘܗܝ. ܐܠܐ ܒܟܠܙܒܢ ܪܕܘܦܐ", "ܕܗܝܡܢܘܬܐ ܕܡܫܝܚܐ ܡܬܚܙܐ ܗܘܐ. ܐܦ ܟܕ ܡܚܘܬܐ ܡܕܡ ܒܝܫܬܐ ܐܝܬ ܗܘܬ ܒܦܓܪܗܼ ܐܦܠܐ ܗܟܢܐ ܡܬܪܡܐ", "ܠܡܦܫ ܡܢ ܒܝܫܬܐ ܕܪܕܘܦܝܗ. ܟܕ ܡܬܕܡܐ ܒܛܢܢܗ ܕܠܘܬ ܣܓܕܬ ܦܬܟܪ̈ܐ ܠܫܐܘܠ ܪܘܕܦܐ. ܘܟܕ ܗܟܢܐ ܡܠܐ", "ܗܘܐ ܠܘܚܡܐ ܘܩܛܠܐ ܠܘܬ ܟܠܗܘܢ ܟܪ̈ܣܛܝܢܐܼ. ܟܕ ܚܒܫ ܘܩܛܠ ܘܐܦ ܙܩܦ ܘܪܓܡܼ. ܡܚܘܬܐ ܗܿܝ", "ܕܒܓܘܫܡܗܼ ܝܬܝܪ ܥܿܫܢܐ ܥܠܘܗܝ. ܓܪܒܐ ܡܠܐ ܗܘܐ ܟܠܗ ܦܓܪܗ. ܘܪܝܚܐ ܣܪܝܐ ܒܕܡܘܬܐ ܩܒܪܐ ܕܡܠܐ", "ܫ̈ܠܕܐܼ. ܕܠܟܠ ܓܒ̈ܝܢ ܦܝܚ ܪܝܚܗܼ. ܗܟܢܐ ܐܦ ܗܢܐ. ܪܝܚܐ ܕܣܪܝܘܬܐ ܐܙܿܠ ܗܘܐ ܡܢܗ ܠܟܠ ܓܒ̈ܝܢ.", "ܘܒܝܕ ܗܕܐ ܡܠܐ ܗܘܐ ܠܘܚܡܐ ܕܩܛܠܐ ܥܠ ܟܠ ܕܠܐ ܣܿܓܕ ܠܐܠܗ̈ܐ. ܒܗܿܝ ܠܡ ܕܢܬܠܘܢ ܠܗ ܐܣܝܘܬܐ", "ܠܦܓܪܗ.. ܗܢܐ ܟܕ ܚܿܙܐ ܟܠܝܘܡ ܠܦܓܪܗ ܕܡܬܡܣܐ ܘܡܬܚܒܠ ܒܝܕ ܓܪܒܐ ܗܿܘ ܕܒܗܼ. ܫܕܪ ܘܟܢܫ ܠܗ", "ܠܟܠܗܘܢ ܚܪ̈ܫܐ ܘܐܫܘ̈ܦܐ ܘܟ̈ܠܕܝܐ ܘܚ̈ܟܝܡܐ ܕܒܫܘܠܛܢܗ ܘܕܠܐ ܒܫܘܠܛܢܗ܀ ܡܢ ܬܫܥܝܬܐܕܥܠ", "ܩܘܛܢܛܝܢܣ ܪܒܐ. ܡܛܠ ܓܝܪ ܕܓܪܒܐ ܡܠܐ ܗܘܐ ܟܠܗܼ. ܡܼܠܟܘܗܝ ܚܟܝ̈ܡܘܗܝ ܗܿܢܘܢ ܕܟܢܼܫܼ. ܢܐܝܬܐ", "ܛܠ̈ܝܐ ܫܪ̈ܘܝܐ ܬܠܡ̈ܐܐܼ. ܘܢܟܘܣ ܐܢܘܢ ܘܢܣܚܐ ܒܕܡܗܘܢ. ܗܝܕܝܢ ܫܕܪ ܩܠܝܠܐܝܬ ܩܘܣܛܢܛܝܢܘܣ ܐܝܟ", "ܡܠܬܗܘܢ ܒܝܫܬܐܼ. ܘܟܢܫ ܛܠܝ̈ܐ ܣ̈ܓܝܐܐ. ܘܩܡ ܕܢܐܙܠ ܠܐܝܟܐ ܕܡܬܢܟܣܝܢ ܗܘܘܼ. ܕܢܣܚܐ ܒܕܡܗܘܢܼ", "ܥܡ ܛܟܣܝܣ ܕܝܠܗ ܒܓܘ ܡܕܝܢܬܐ. ܘܟܕ ܐܿܙܠ ܫܡܼܥ ܩܠܐ ܕܝܠܠܬܐ ܪܒܬܐܿ.", "ܕܐܘ̈ܠܝܬܐ. ܐܝܟܢ ܕܡܕܝܢܬܐ ܟܠܗܿ ܬܙܘܥ. ܘܟܕ ܫܡܼܥ ܡܿܠܟܐ", "ܐܡܼܪ܇ ܕܡܿܢܘ ܩܠܐ ܗܢܐ. ܐܿܡܪܝܢ ܠܗܼ. ܐܡܗ̈ܬܗܘܢ ܕܛܠܝ̈ܐ ܗܠܝܢܼ ܕܐܠܝܢ ܠܒܢ̈ܝܗܝܢ ܚܒ̈ܝܒܐ.", "ܘܗܝܕܝܢ ܬܘܒ ܡܿܠܟܐ ܘܩܡ ܟܕ ܡܕܡܥ. ܘܗܦܟ ܠܒܝܬ ܡܠܟܘܬܗ. ܟܕ ܡܬܥܕܠ ܒܡ̈ܠܘܟܐ ܒܝ̈ܫܐ ܕܠܐ", "ܪ̈ܚܡܐܼ ܘܐܡܼܪ: ܕܚܒܝܒ ܗܼܘ ܠܝ ܚܝ̈ܝܗܘܢ ܕܬܡ̈ܝܗܐ ܗܠܝܢ ܘܕܟ̈ܝܐܼ. ܝܬܝܪ ܡܢ ܚܘܠܡܢܗ ܕܦܓܪܝ.", "ܗܢܘ ܕܝܢ ܘܐܦܠܐ ܫܪܝܪܐ ܗܼܝ ܠܝܿ. ܕܐܢ ܣܿܚܐ ܐܢܐ ܒܕܡܗܘܢ ܡܬܕܟܐ ܐܢܐ ܡܢ ܓܪܒܝ. ܘܦܼܩܕ ܡܿܠܟܐ", "ܕܢܬܝܗܒܘܢ ܙܘ̈ܙܐ ܠܐ̈ܡܗܬܘܢ ܘܢܐܙ̈ܠܢ ܒܐܩܝܪܐ ܪܒܐ ܠܐܬܪ̈ܘܬܗܝܢ. ܐܠܗܐ ܕܝܢ ܛܒܐ ܘܡܪܚܡܢܐ", "ܕܟܪ̈ܣܛܝܢܐ܇ ܟܕ ܚܙܝܗܝ ܕܥܒܼܕ ܗܕܐܼ ܐܦܢܝܗ ܠܘܬܗ. ܘܟܕ ܕܡܝܟ ܒܠܠܝܐ ܥܠ ܬܫܘܝܬܗܼ ܫܕܪ ܠܘܬܗ", "ܬܪ̈ܝܢ ܡܢ ܬܠܡ̈ܝܕܘܗܝ. ܗܢܘ ܕܝܢ ܠܦܛܪܘܣ ܘܠܦܘܠܣ. ܘܐܬܚܙܝܘ ܠܗ ܒܚܠܡܐܼ ܘܐܡܿܪܝܢ ܠܗ. ܥܠ", "ܕܚܼܙܐ ܐܠܗܐ ܡܪܚܡܢܘܬܟ ܕܚܣܼܬ ܥܠ ܛܠܝ̈ܐܼ ܪܚܡ ܐܦ ܥܠܝܟ. ܘܫܕܪ ܠܢ ܕܢܚܙܐ ܠܟ ܡܥܝܢܐ ܕܡ̈ܝܐ.", "ܕܟܕ ܬܣܚܐ ܒܗܼ ܬܕܟܐ ܡܢ ܓܪܒܟ. ܐܠܐ ܫܕܪ ܐܝܬܐ ܠܟ ܠܣܠܝܒܣܛܪܘܣ ܐܦܝܣܩܘܦܐܿ. ܗܿܘ ܕܡܢ ܕܚܠܬܟ", "ܥܪܝ ܠܛܘܪܐ ܘܛܫܼܐ ܒܡܥܪܬܐ. ܗܼܘ ܐܿܬܐ ܘܡܚܘܐ ܠܟ ܡܥܝܢܐ ܕܡ̈ܝܐ. ܕܟܕ ܬܚܘܬ ܠܗܿ ܬܬܕܟܐ ܡܢ", "ܓܪܒܟ. ܘܟܕ ܐܬܬܥܝܪ ܡܠܟܐܼ ܫܕܪ ܐ̈ܢܫܐ ܠܐܝܟܐ ܕܐܡܪܘ ܠܗ ܫܠܝ̈ܚܐ. ܘܐܝܬܝܘܗܝ ܠܣܠܒܣܛܪܘܣ. ܘܩܡ", "ܡܠܟܐ ܠܐܘܪܥܗ. ܘܩܒܠܗܼ ܒܐܩܝܪܐ ܪܒܐ. ܘܫܐܠܗܼ ܘܐܡܼܪ ܠܗ. ܐܝܬ ܠܟܘܢ ܐܠܗ̈ܐ ܕܡܬܩܪܝܢ ܦܛܪܘܣ", "ܘܦܘܠܘܣ.. ܘܣܠܒܣܛܪܘܣ ܐܡܪ܇ ܦܛܪܘܣ ܘܦܘܠܘܣ ܐܠܗ̈ܐ ܠܐ ܐܝܬܝܗܘܢ. ܐܠܐ ܥܒ̈ܕܘܗܝ ܐܢܘܢ ܕܐܠܗܐ..", "ܡܠܟܐ ܐܡܼܪ ܐܝܬ ܠܟܘܢ ܝܘ̈ܩܢܝܗܘܢ. ܐܝܬܘ ܠܝܼ ܐܚܙܐ ܐܢܘܢ. ܘܟܕ ܐܝܬܝܘ ܠܗܼ ܐܡܼܪ܇ ܕܠܐ ܐܝܬ", "ܡܕܡ ܕܚܬܝܬ ܡܢ ܝܘ̈ܩܢܼܐ ܗܠܝܢ. ܒܗܕܐ ܓܝܪ ܕܡܘܬܐ ܐܬܚܙܝܘ ܠܝܼ ܘܡܠܠ ܥܡܝ. ܕܐܫܕܪ ܐܝܬܝܟܼ ܕܡܥܝܢܐ ܕܡܝ̈ܐ ܬܚܘܐ ܠܝ.. ܣܠܒܣܛܪܘܣ ܐܡܼܪ. ܥܠ ܡܝ̈ܐ ܕܡܥܡܘܕܝܬܐ ܐܡܼܪܘ ܠܟ. ܕܐܢ", "ܗܼܘ ܕܬܗܝܡܢ ܒܐܠܗܢܼ ܘܬܚܘܬ ܠܡܝ̈ܐ ܗܠܝܢ ܒܫܡܗ: ܥܡ ܓܒܪܐ ܕܓܘܫܡܟ ܐܦ ܓܪܒܐ ܕܚ̈ܛܗܝܟ ܫܿܠܚ", "ܐܢܬ.. ܡܠܟܐ ܐܡܼܪ. ܐܠܘ ܠܐ ܕܗܝܿܡܢܬ ܘܠܐ ܒܬܪܟ ܡܫܕܪ ܗܘܿܝܬ.. ܣܠܒܣܛܪܘܣ ܐܡܼܪ ܠܗ. ܨܘܡ ܒܗܕܐ", "ܫܒܬܐ. ܘܐܦܝܣ ܠܐܠܗܐ ܕܢܫܒܘܩ ܠܟܼ ܡܕܡ ܕܥܒܼܕܬ ܒܥܒ̈ܕܘܗܝ. ܘܦܩܘܕ ܕܬܬܦܬܚ ܥܕܬܐ. ܘܢܬܬܚܕܘܢ", "ܒܝܬ ܦܬܟܪ̈ܐ ܚܪ̈ܫܐ ܘܥܘܝܪ̈ܐ. ܘܦܩܘܕ ܕܢܦܩܘܢ ܟܪ̈ܣܛܝܢܐ ܗܠܝܢ ܕܚܒܫܼܬ. ܘܡܢ ܕܡܘܣܝܘܢ ܗܠܝܢ", "ܕܠܝܬ ܠܗܘܢ ܦܩܘܕ ܕܢܫܬܒܩ ܠܗܘܢ. ܘܙܕܩ̈ܬܐ ܒܡܚܝ̈ܠܐ ܥܒܕ.. ܗܼܘ ܕܝܢ ܡܠܟܐܼ ܟܠܗܝܢ ܗܠܝܢ ܥܒܼܕ", "ܐܝܟܢܐ ܕܐܬܦܩܕ ܠܗ. ܟܕ ܕܝܢ ܐܬܼܐ ܝܘܡܐ ܗܿܘ ܩܕܝܫܐ ܕܚܕܒܫܒܐܼ. ܩܪܒܗ ܗܘܐ ܣܠܒܣܛܪܣ ܠܡܠܟܐ ܨܝܕ", "ܡܥܡܘܕܝܬܐ. ܟܕ ܐܡܿܪ ܠܗܼ. ܕܡܝ̈ܐ ܗܠܝܢ ܐܘ ܡܠܟܐܼ ܚ̈ܛܗܐ ܫܒܩܝܢܼ ܘܛܝܒܘܬܐ ܫܡܝܢܝܬܐ ܝܗܒܝܢ܇", "ܠܗܿܘ ܕܡܢ ܟܠܗ ܠܒܗ ܡܗܝܡܢ. ܘܚܝ̈ܐ ܕܠܥܠܡ ܡܛܝܒܝܢ ܠܗ.. ܘܟܕ ܕܝܢ ܐܚܬܗ ܣܠܒܣܛܪܘܣ ܠܡܥܡܘܕܝܬܐ:", "ܘܡܛܠ ܣܘܓܐܐ ܕܗܝܡܢܘܬܗ ܕܡܠܟܐ ܐܬܢܒܪܫܬ ܠܗܿ ܟܠܗܿ ܐܝܟ ܠܡܦܝܕܐ ܕܢܘܪܐ: ܘܐܝܟ ܛܝܓܢܐ ܕܡܬܛܪܛܥ", "ܐܫܬܡܥ ܩܠܗܿ. ܘܟܠܗ ܓܪܒܗ ܕܡܠܟܐ ܦܪܩܼ ܡܢܗ. ܘܐܬܚܙܝ ܟܕ ܛܐܦ ܥܠ ܡܝ̈ܐ ܐܝܟ ܩ̈ܠܦܐ ܕܢܘ̈ܢܐ.", "ܘܗܘܼܐ ܟܠܗ ܐܝܟ ܒܒܘܣܐ ܚܣܝܠܐ. ܘܐܝܟ ܫܘܚܠܦܐ ܕܚܙܐ ܒܓܘܫܡܗ ܐܫܪ ܘܗܝܡܢ ܥܠ ܫܘܒܩܢ ܚ̈ܛܗܐ ܘ[ܥܠ", "ܚܝ̈ܐ] ܕܥܠܐܡ ܚܕܬܐ. ܗܝܕܝܢܼ ܡܢ ܒܬܪ ܡܥܡܘܕܝܬܐ [ܕܠܥܠܡ ܫܪܝ ܡܠܟܐܼ ܘܐܼܡܪ. ܕܗܢܐ ܐܝܬܘܗܝ ܗܘܐ", "ܐܠܗܐ ܕܫܪܪܐ. ܐܠܘ ܠܐ ܓܝܪ ܗܘܝܘ ܐܠܗܐ ܕܒܪܢܝܼ ܠܐ ܡܫܟܚ ܗܘܐ ܕܬܘܒ ܢܚܕܬܢܝ. ܘܗܢܐ ܒܠܚܘܕܘܗܝ", "ܢܣܬܓܕ. ܘܛܥܝܘܬܐ ܗܿܝ ܕܥܕܡܐ ܠܝܡܝܢܐܼ ܬܣܿܒ ܫܘܠܡܐ. ܘܟܕ ܕܝܢ ܡܠܠ ܗܘܐ ܡ̈ܠܐ", "ܣ̈ܓܝܐܬܐ ܥܠ ܕܚܠܬ ܐܠܗܐ: ܘܥܠ ܣܓܕܬ ܕܚܕ ܐܠܗܐܼ ܘܥܠ ܒܘܛܠܐ ܕܣܓܕܬ ܐܠܗ̈ܐ ܥܒ̈ܝܕܐ. ܫܒܚܘܗܝ", "ܪܘܪ̈ܒܢܘܗܝ ܘܟܠܗܿ ܡܕܝܢܬܐ. ܘܦܼܩܕ ܕܩܠܝܠܐܝܬ ܬܬܒܢܐ ܥܕܬܐ ܪܒܬܐ ܘܪܘܝܚܬܐ ܒܩܘܣܛܢܛܝܢܐܦܘܠܝܣ.܀", "ܗܠܝܢ ܕܝܢ ܗܼܘ̈ܝܼ. ܫܢܬ ܬܡܢܐ ܕܝܠܗ ܕܡܠܟܐ ܩܘܣܛܢܛܝܢܘܣ ܒܪ ܩܘܣܛܢܛܝܣ.܀܀ ܫܢܬ .ܒ. ܐܠܦ̈ܝܢ", "ܘ.ܫܟܕ.: ܡܝܬ ܡܟܣܡܝܢܘܣ ܡܠܟܐ ܕܪܗܘܡܐ.. ܘܐܡܠܟ ܡܟܝܢܛܣ ܒܪܗܼ ܫܢ̈ܝܐ ܫܬ.܀܀ ܫܢܬ .ܒ. ܐܠܦ̈ܝܢ", "ܘ.ܫܟܗ.: ܡܝܬ ܣܘܪܣ. ܘܐܚܕ ܡܠܟܘܬܗ ܩܘܣܛܢܛܝܢܘܣ.܀ ܘܒܗܿ ܒܫܢܬܐܼ. ܟܒܫ ܐܦ ܠܡܟܣܝܡܝܢܘܣ ܡܠܟܐ", "ܕܡܥܪܒܐ. ܘܐܚܕ ܡܠܟܘܬܗ ܗܼܘ ܩܘܣܛܢܛܝܢܘܣ ܡܠܟܐ. ܥܒܕ ܠܗ ܕܝܢ ܫܘܬܦܐ ܒܡܠܟܘܬܐ ܠܝܩܝܢܣ ܚܬܢܗ", "ܒܥܠܗܿ ܕܚܬܗ ܩܘܛܢܛܝܢܐ. ܡܟܣܝܡܝܢܘܣ ܕܝܢ ܡܠܟܐ ܕܣܘܪܝܐ ܩܫܝܐܝܬ ܘܕܠܐ ܒܪ̈ܚܡܐ ܪܕܦ ܗܐ", "ܠܟܪ̈ܣܛܝܢܐ. ܘܟܕ ܗܟܢܐ ܕܠܐ ܒܪ̈ܚܡܐ ܡܬܐܠܨܝܢ ܗܘܘ ܡܢܗ ܟܪ̈ܣܛܝܢܐ. ܡܟܣܝܡܝܢܘܣ ܕܝܢ ܡܠܟܐ", "ܕܣܘܪܝܐ ܩܫܝܐܝܬ ܘܕܠܐ ܒܪ̈ܚܡܐ ܪܕܦ ܗܘܐ ܠܟܪ̈ܣܛܝܢܐ. ܘܟܕ ܗܟܢܐ ܕܠܐ ܒܪ̈ܚܡܐ ܡܬܐܠܦܨܝܢ ܗܘܘ", "ܡܢܗ ܟܪ̈ܣܛܝܢܐ: ܘܪ̈ܥܘܬܗܘܢ ܩܛܠ ܘܐܫܕܝ ܠܐܟܣܘܪܝܐ: ܘܠܟ̈ܗܢܐ ܘܠܥܡܐ ܟܠܗ ܐܪܡܝ ܒܝܬ ܐܣܝܪ̈ܐ:", "ܥܕ̈ܬܐ ܘܡܕ̈ܒܚܐ ܘܗ̈ܝܟܠܐ ܟܠܗܘܢ ܣܚܼܦ ܘܥܩܼܪ ܘܫܕܐ ܥܕܡܐ ܠܫ̈ܬܐܣܐ: ܘܒܼܙܘ ܠܥܒܿܕܗܘܢ: ܘܟܕ", "ܗܟܢܐ ܡܫܬܢܕ ܗܘܐ ܒܝܠܕ̈ܝܗܿ ܕܥܕܬܐܼ. ܐܝܬܝ ܐܠܗܐ ܥܠܘܗܝ ܐܘܠܨܢܐ ܕܬܫܢܝܩܐܼ ܘܐܬܥܠܠܘ ܥܕܡܐ", "ܠܢܦܫܗ. ܟܕ ܡܢ ܫܠܝ ܓܝܪ ܒܗ̈ܕܡܐ ܟ̈ܣܝܐ ܕܓܘܗ ܗܘܐ ܠܗ ܩܒܝܐ. ܘܡܢ ܒܬܪܟܝܢ ܟܐܒܐ ܥܡܝܩܐ.", "ܕܐܝܬܘܗܝ ܣܪܢܓܐ. ܘܗܘܐ ܒܗ ܢܘܡܐ ܕܫܘܚܢܐ ܕܠܐ ܐܣܝܘ ܒܡ̈ܥܘܗܝ. ܕܡܢܗ ܪܕܝܢ ܗܘ̈ܝ ܬܘ̈ܠܥܐ ܣܘܓܐܐ", "ܕܠܐ ܩܛܥܢ. ܘܗܝܕܝܢ ܟܕ ܐܬܚܒܠܼ ܕܚܠܬܐ ܕܠܐ ܡܬܡܠܠܐ ܠܐܝܠܝܢ ܕܡܬܩܪܒܝܢ ܠܗ ܐܝܬܝܗܿ ܗܘܬ ܚܙܬܗ.", "ܗܝܕܝܢ ܐܣ̈ܘܬܐ ܐܝܠܝܢ ܕܠܐ ܡܫܟܚܝܢ ܗܘܘ ܠܡܣܝܒܪܘ ܪܝܚܗ ܣܘܪܝܐܼ ܡܬܩܛܠܝܢ ܗܘܘ", "ܕܠܐ ܒܪ̈ܚܡܐ. ܘܟܕ ܕܝܢ ܒܗܠܝܢ ܟܠܗܘܢ ܐܘ̈ܠܨܢܐ ܪܡܐ ܗܘܐܼ ܐܪܓܫ ܕܡܛܘܠ ܐܝܠܝܢ ܕܣܥܼܪ ܒܥܒ̈ܕܘܗܝ", "ܕܐܠܗܐ ܗܠܝܢ ܣܒܠ. ܘܦܼܩܕ ܠܩܪ̈ܝܒܘܗܝܼ ܕܢܫܠܐ ܪܕܘܦܝܐ ܕܥܠ ܟܪ̈ܣܛܝܢܐ ܒܥܓܠ. ܘܡܢ ܦܘܩܕܢܐ", "ܕܡܠܟܐ ܥܕ̈ܬܗܘܢ ܢܬܒܢ̈ܝܢ ܡܢ ܓܙܐ ܕܡܠܟܘܬܐ ܩܠܝܠܐܝܬ. ܘܟܠ ܡܕܡ ܕܐܬܢܣܒ ܡܢ ܚܕܐ ܡܢܗܝܢ ܢܬܦܢܐ", "ܠܗ̈ܝܢ. ܘܐܦܝ̈ܣܩܘܦܐ ܘܟܗ̈ܢܝܗܝܢܼ ܢܐܬܘܢ ܠܗܝܢ. ܘܗܟܢܐ ܥܒܿܕܐ ܒܬܪ ܡܠܬܐ ܪܗܛ ܗܘܐ. ܘܐܬܗܕܪܝܢ", "ܒܨܒܬܐ ܘܒܫܘܚܐ ܝܬܝܪ ܡܢ ܩܕܡܝܐ. ܐܝܟܢܐ ܕܟܕ ܚܙܘ ܝܗ̈ܘܕܝܐ ܘܚ̈ܢܦܐ ܘܟܠ ܥܡܡ̈ܝܢ ܠܫܘܒܚܗܝܢ܆", "ܗܦܼܟܘ ܟܠܗܘܢ ܘܗܘܘ ܟܪ̈ܣܛܝܢܐ. ܟܕ ܡܘܕܝܢ ܕܠܝܬ ܐܠܗܝ ܐܚܪܝܢ ܠܒܪ ܡܢ ܗܢܐ. ܗܼܘ ܕܝܢ ܡܟܣܡܝܢܘܣ", "ܟܕ ܡܘܕܐ ܠܐܠܗܐ ܩܕܡ ܟܠܢܫ ܡܝܬ.. ܘܐܚܕ ܡܠܟܘܬܗ ܩܘܣܛܢܛܝܢܘܣ. ܡܛܠ ܕܗܼܘ ܗܢܐ ܡܟܣܡܝܢܘܣ ܕܬܠܬܐ", "ܟܕ ܐܬܬܙܝܥ ܗܘܐ ܩܪܒܐ ܒܝܬ ܠܗ ܘܠܩܘܣܛܢܛܢܘܣ ܡܛܠ ܪܕܘܦܝܐ ܕܥܠ ܟܪ̈ܣܛܝܢܐ: ܘܟܕ ܩܝܡܝܢ ܗܘܘ", "ܚܝ̈ܠܘܬܐ ܠܘܩܒܠ ܚܕ̈ܕܐ: ܗܢܘ ܕܝܢ ܚܝܠܐ ܕܝܠܗ ܕܛܘܪܢܐ ܘܚܝܠܐ ܬܘܒ ܕܩܘܣܛܢܛܝܢܘܣ. ܗܼܘ ܕܝܢ", "ܛܪܘܢܐ ܒܒܝܬܐ ܡܬܛܦܫܐ ܗܘܐ. ܩܒܠ ܡܢ ܐܠܗܐ ܡܣܡ ܒܪܝܫܐ ܐܝܟ ܕܫܿܘܐ. ܘܡܢ ܫܠܝ ܟܠܗ ܦܓܪܗ ܡܬܢܓܕ", "ܗܘܐ. ܘܡܬܪܕܦ ܒܝܕ ܟܐܒܐ ܚܣܝܢܐ. ܘܣܚܝܦ ܗܘܐ ܘܐܒܕ ܠܟܦܢܗ. ܘܟܠ ܦܓܪܗ ܒܢܘܪܐ ܕܠܐ ܡܬܚܙܝܐ", "ܡܬܢܣܟ ܗܘܐ. ܕܡܘܬܗ ܕܝܢ ܐܬܚܒܠܬ. ܡܚܿܐ ܕܝܢ ܚܿܝ ܗܘܐ ܒܠܚܘܕ. ܥܝ̈ܢܘܗܝ ܕܝܢ ܫܘܪ ܘܢܦܩ ܡܢ", "ܕܘܟܝ̈ܬܗܝܢ. ܘܐܫܬܒܩ ܟܕ ܣܼܡܐ. ܘܟܕ ܡܘܕܐ ܕܡܛܠ ܐܝܠܝܢ ܕܣܥܪܘ ܒܥܒ̈ܕܘܗܝ ܕܐܠܗܐܼ ܗܠܝܢ ܓܼܕܫ", "ܠܗܼ ܫܒܩܬܗ ܢܦܫܗ.܀ ܐܪܡܝܢܝ ܓܘܝܬܐ ܟܕ ܠܐ ܣܝܒܪܬ ܪܘܦܝܗܼ ܡܪܕܬ ܥܠܘܗܝ. ܘܫܕܪ", "ܥܠܝܗܿ ܚܝܠܐ ܣܓܝܐܐ ܘܐܬܚܪܒ ܬܡܢ ܟܠܗ. ܚܝܠܐ ܕܝܢ ܟܠܗ ܗܼܘ ܕܦܫ ܝܗܼܒ ܝܡܝܢܐ ܕܫܠܡܘܬܐ", "ܠܩܘܣܛܢܛܝܢܘܣܼ ܕܠܐ ܩܪܒܐ. ܐܝܠܝܢ ܕܝܢ ܕܢܩܝܦܝܢ ܗܘܘ ܠܗ ܠܛܪܘܢܐܼ ܥܒܼܕ ܡܢܗܘܢ ܐܠܗܐ ܢܩܡܬܐ", "ܐܝܟ ܕܫܘܿܝܢ.. ܘܡܛܠ ܕܒܝ̈ܘܡܬܗܘܢ ܕܛܪ̈ܘܢܐ ܗܠܝܢ ܠܐ ܗܘܐ ܟܦܢܐ ܘܠܐ ܡܘܬܐ ܐܦܠܐ ܩܪܒܐܼ. ܘܡܢ", "ܫܠܝ ܟܠܗܝܢ ܗ̈ܘܼܝ܆ ܟܦܢܐ ܘܡܘܬܐ ܘܩܪ̈ܒܐ ܣ̈ܓܝܐܐ. ܚܝܠܐ ܟܠܗ ܒܐܪܡܢܝ ܐܒܕܘ. ܘܐܝܠܝܢ ܕܐܝܬܝܗܘܢ", "ܒܩܘܪ̈ܝܣ ܐܒܕܘ ܒܟܦܢܐ. ܘܐܝܠܝܢ ܕܐܝܬ ܗܘܐ ܠܗܘܢ ܣܝܒܪܬܐ ܐܒܕܘ ܒܡܘܬܢܐ. ܘܗܟܢܐ ܐܬܩܫܝ ܟܦܢܐ", "ܕܡܘܕܝܐ ܕܚ̈ܛܐ ܒܬܪܝܢ ܐܠܦ̈ܝܢ ܘܚ̈ܡܫܡܐܐ ܙܘ̈ܙܝܢ ܡܙܕܒܢ ܗܘܐ.. ܡܟܣܢܛܝܣ ܕܝܢ ܗܿܘ ܕܐܫܬܚܪ ܡܢ", "ܗܠܝܢ ܪ̈ܫܝܥܐܼ ܕܡܡܠܟ ܗܘܐ ܒܪܗܘܡܐ. ܥܒܪ ܒܝܫܬܗ ܠܟܠܗܘܢ ܗܿܢܘܢ ܕܗܘܘ ܩܕܡܘܗܝ.. ܩܘܣܛܢܛܝܢܘܣ", "ܕܝܢ ܟܕ ܫܡܼܥ ܥܠܘܗܝܼ ܚܣ ܥܠ ܐܝܠܝܢ ܕܡܬܩܦܚܝܢ ܒܪܗܘܡܐ. ܘܩܼܪܐ ܠܐܠܗܐ ܠܥܘܕܪܢܐ. ܘܪܕܐ", "ܩܠܝܠܐܝܠ ܕܢܥܒܕ ܥܡܗ ܩܪܒܐ. ܘܗܟܢܐ ܟܕ ܐܬܩܪܒܘ ܠܚܕܐ ܘܠܬܪ̈ܬܝܢ ܘܬܠܬ ܡܢ ܡܫܪ̈ܝܬܗ ܕܛܪܘܢܐܼ.", "ܒܥܘܕܪܢܐ ܕܐܠܗܐ ܟܒܫ ܐܢ̈ܝܢ. ܘܟܕ ܡܛܝ ܠܗܿ ܠܪܗܘܡܐܼ. ܐܬܐܠܨܘ ܕܕܠܡܐ ܡܢ ܥܠܬ ܛܘܪܢܐ ܢܬܐܠܨ", "ܠܡܩܪܒܘ ܥܡܗܘܢ ܕܪ̈ܗܘܡܝܐ. ܐܠܐ ܐܠܗܐ ܐܝܟ ܕܒܐܣܘܪ̈ܐ ܕܦܪܙܠܐ ܢܓܕ ܐܦܩܗ ܠܒܪ ܡܢ ܡܕܝܢܬܐ. ܘܟܕ", "ܐܩܪܒ ܘܐܙܕܟܝ ܝܗܼܒ ܚܨܐܼ. ܘܫܪܝ ܗܼܘ ܐܝܠܝܢ ܕܥܡܗ ܠܡܥܒܪ ܥܠ ܓܝܫܪܐ ܗܿܘ ܕܟܕܝܢ ܗܘܐ ܥܠ ܢܗܕܐ.", "ܘܟܕ ܕܝܢ ܥܠܘܢ ܘܐܬܡܠܝ܆ ܐܫܬܪܝ ܐܣܪ̈ܘܗܝ ܕܓܝܫܪܐ ܘܛܒ̈ܥ ܣܦ̈ܝܢܐ ܒܥܘܡܩܐ ܣܓܝܐܐ ܟܕ ܡ̈ܠܝܢ", "ܓܒܪ̈ܐ.. ܘܗܟܢܐܐܒܕ ܗܼܘ ܗܢܐ ܪܫܝܥܐܼ ܐܝܟ ܐܒܪܐ ܒܡ̈ܝܐ ܣ̈ܓܝܐܐ. ܘܟܕ ܡܝܬ ܗܢܐܼ ܩܒܠܘܗܝ ܒ̈ܢܝ", "ܪܗܘܡܐ ܠܩܘܣܛܢܛܝܢܘܣ ܒܐܝܩܪܐ ܪܒܐ.. ܘܝܼܗܒ ܗܼܘ ܩܘܛܢـ ܚܐܪܘܬܐ ܠܟܠܗܘܢ ܟܪ̈ܣܛܝܢܐܼ. ܒܫܢܬ", "ܬܡܢܐ ܕܝܠܗ.܀ ܒܗ ܕܝܢ ܒܙܒܢܐ ܗܢܐܼ ܢܚܬܬ ܗܠܢܐ ܡܠܟܬܐ ܠܐܘܪܫܠܡ ܕܬܒܢܝܗܿ:", "ܘܕܬܥܩܒ ܥܠ ܫܟܚܬܗ ܕܙܩܝܦܐ ܕܡܫܝܚܐ. ܟܕ ܥܠ ܗܕܐ ܒܝܕ ܚܠܡܐ ܠܗܿ ܐܬܚܙܝ.. ܗܼܝ ܕܝܢ ܟܕ ܢܚܬܬ", "ܠܐܘܪܫܠܡ ܘܐܫܟܚܬܗܿ ܟܕ ܐܝܬܝܗܿ ܚܪܒܬܐ ܗܼܝ ܐܘܪܫܠܡ ܩܕܡܝܬܐ: ܐܝܟ ܡܐ ܕܐܡܝܪ ܒܢܒܝܐ: ܬܡܢ ܥܠ", "ܩܒܪܐ ܕܡܫܝܚܐܿ ܗܿܘ ܕܡܢܗ ܟܕ ܐܬܩܒܪ ܩܡܼ. ܒܫܩܠܛܥܢܐ ܡܥܩܒܐ ܗܘܬ. ܘܐܦܢ ܥܛܠܐܝܬܼ. ܐܠܐ", "ܒܛܝܒܘܬܐ ܕܐܠܗܐ ܡܫܟܚܐ. ܐܝܕܐ ܕܝܢ [ܐܝܬܝـ]ܝܗܿ ܥܠܬܐ ܕܥܛܠܘܬܗܿ ܒܝܕ ܙܥܘܪ̈ܝܬܐ ܐܢܐ ܐܿܡܪ.", "ܟܠܗܘܢ ܐܝܠܝܢ ܕܡܗܝܡܢܝܢ ܗܘܘ ܒܡܫܝܚܐ: ܡܢ ܒܬܪ ܚܫܐܼ ܡܝܩܪܝܢ ܗܘܘ ܠܕܘܕܬܐ ܗܿܝ. ܗܠܝܢ ܕܝܢ", "ܕܕܠܩܘܒܠܐܼ ܛܡܡܘܗܿ ܠܕܘܟܬܐ ܘܐܦ ܒܢܘ ܬܡܘܢ ܢܘܣܐ ܠܐܦܪܘܕܝܛܐ ܐܝܟ ܕܕܠܩܘܒܠܐܼ. ܘܐܩܝܡ ܠܨܠܡܗܿ", "ܥܠܘܗܝ ܕܩܒܪܐ. ܟܕ ܡܝܬܝܢ ܠܛܘܥܝܝ ܥܘܗܕܢܐ ܠܨܠܡܗܿ ܥܠܘܗܝ ܕܩܒܪܐ. ܟܕ ܡܝܬܝܢ ܠܛܘܥܝܝ ܥܘܗܕܢܐ", "ܕܝܠܗܿ ܕܕܘܟܬܐ. ܕܗܕܐ ܠܡ ܡܢ ܩܕܝܡ ܐܣܬܥܪܬ ܘܩܡܬ. ܠܐܡܗ ܕܝܢ ܕܡܠܟܐ ܗܝܕܝܢ ܐܬܝܕܥܬܼ. ܘܐܚܬܗ", "ܠܨܠܡܐ ܗܿܘ ܛܡܐܐ. ܘܚܦܪܬ ܘܓܠܝܬܗܿ ܠܕܘܟܬܐ ܗܿܝ ܩܕܝܫܬܐ. ܘܟܕ ܕܟܝܬܗ ܘܦܬܚܬܗ ܠܩܒܪܐܼ ܐܫܟܚܬ", "ܒܗ ܬܠܬܐ ܨܠܝ̈ܒܐ. ܚܕ ܕܡܪܢ ܘܬܪ̈ܝܢ ܕܗܠܝܢ ܬܪ̈ܝܢ ܓܝ̈ܣܐ. ܐܫܟܚܬ ܕܝܢ ܐܦ ܠܕܦܐ ܗܿܘ ܕܒܫܘܚܠܦ", "ܟܬܝ̈ܒܬܐ ܠܡܫܝܚܐ ܡܠܟܐ ܕܝܗ̈ܘܕܝܐ ܡܟܪܙ ܗܘܐ. ܐܡܗ ܕܝܢ ܕܡܠܟܐܼ ܒܝܕ ܕܠܐ ܝܕܥܬܼ ܠܨܠܒܝܐ ܡܝܩܪܐ", "ܕܐܝܢܘܼ. ܒܥܩܬܐ ܪܒܬܐ ܗܘܼܬ. ܐܢܬܬܐ ܕܝܢ ܚܕܐ ܡܢ ܟܘܪܐܼ. ܐܬܬܚܕܬ ܒܟܘܪܗܢܐ ܙܒܢܐ ܢܓܝܪܐ. ܘܡܢ", "ܟܕܘ ܠܡܡܬ ܩܪܝܒܐ ܗܘܬ. ܡܩܪܝܣ ܐܦܝܣܩܘܦܐ ܕܝܠܗܿ ܕܡܕܝܢܬܐܼ. ܦܩܼܕ ܕܢܫܬܩܠܘܢ ܨܠܝ̈ܒܐ", "ܘܢܬܬܣܝܡܘܢ ܥܠܝܗܿ ܒܐܝܕܐ ܒܐܝܕܐ. ܘܒܬܪ ܕܐܬܩܪܒ ܠܗܿ ܨܠܝ̈ܒܐ ܗܠܝܢ ܬܪ̈ܝܢ ܕܠܣ̈ܛܝܐ ܘܡܕܡ ܠܐ", "ܝܬܪܬܼ. ܐܠܐ ܐܝܟ ܕܡܢ ܩܕܝܡ ܕܬܫܠܡ ܢܦܫܗܿ ܡܫܬܚܩܐ ܗܘܬ. ܘܩܪܒ ܗܿܘ ܕܬܠܬܐ ܕܐܝܬܘܗܝ ܕܡܫܝܚܐܼ.", "ܘܡܚܕܗܿ ܐܢܬܬܐ ܗܿܝ ܡܢ ܡܘܬܐ ܠܚ̈ܝܐ ܐܬܩܢܝܬ. ܘܚܠܝܡܬܐ ܗܘܬ. ܒܕܐܝܟ ܗܕܐ ܥܠܬܐ", "ܨܠܝܒܐ ܦܪܘܩܝܐܼ ܐܬܝܕܥ. ܗܝܕܝܢ ܐܡܗ ܕܡܠܟܐ ܗܝܟܠܐ ܪܒܐ ܥܠ ܩܒܪܐ ܒܢܼܬ. ܘܐܘܪܫܠܡ ܚܕܬܐܼ ܠܘܩܒܠ", "ܗܿܝ ܥܬܝܩܬܐ ܒܢܼܬ. ܘܠܗ ܠܨܠܝܒܐ ܦܪܘܩܝܐ ܦܠܓܬܼ: ܘܡܢܬܐ ܡܢܗ ܒܓܠܘܣܩܡܐ ܕܣܐܡܐ ܝܩܪܬ. ܘܫܒܩܬ", "ܕܢܗܘܐ ܠܐܝܠܝܢ ܕܡܢ ܒܬܪܟܝܢ ܨܒܿܝܢ ܕܢܚܙܘܢܝܗܝ ܬܡܘܢ. ܡܢܬܐ ܕܝܢ ܐܚܪܝܬܐ ܫܩܠܬܼ. ܘܠܡܠܟܐ", "ܫܕܪܬ. ܘܐܦ ܠܣܟ̈ܐܗܠܝܢ ܕܐܬܩܒܥ ܒܐܝܕ̈ܘܗܝܼ ܫܩܼܠ ܡܠܟܐ. ܘܐܦ ܠܗܝܢ ܒܩܒܪܐ ܐܫܟܚܬ ܡܠܟܬܐܼ", "ܘܫܕܪܬ ܐܢܝܢ ܠܗ. ܘܥܒܕ ܡܢܗܝܢ ܣܢܘܪܬܐ ܠܪܝܫܗ ܘܦܓܘܕܬܐ ܠܣܘܣܝܗ. ܘܒܙܒܢܐ ܕܩܪܒܐܼ. ܒܗܝܢ ܡܬܚܫܚ", "ܗܘܐ.. ܗܼܘ ܕܝܢ ܡܠܟܐ ܕܗܒܐ ܣܓܝܐܐ ܡܫܕܪ ܗܘܐ ܠܡܩܪܝܣܿ. ܠܥܕ̈ܬܐ ܕܡܢ ܐܡܗ ܡܬܒ̈ܢܝܢ ܗܘ̈ܝ.", "ܘܡܚܦܛ ܗܘܐ ܠܗܼ ܕܢܗܠܟ ܒܢܝܢ̈ܝܗܝܢ. ܘܐܘܪܠܡ ܚܕܬܐ ܥܒܕܬ. ܘܒܒܝܬܠܚܡ ܥܕܬܐ ܒܕܘܟܬܐ ܕܡܘܠܕܐ", "ܥܒܕܬ. ܘܒܒܝܬܠܚܡ ܥܕܬܐ ܒܕܘܟܬܐ ܕܡܘܠܕܐ ܥܒܕܬ. ܘܐܦ ܒܛܘܪܐܐܝܟܐ ܕܗܘܼܬ ܡܣܩܬܐ. ܗܟܢܐ ܫܚܝܡܐ", "ܗܘܬ ܠܗܿ ܢܦܫܗܿ. ܐܝܟܢܐ ܕܐܦ ܥܡ ܫܪܟܐ ܕܢܫ̈ܐ ܒܚܠܝܛܘܬ ܟܢܫܝܐ ܨܠܘܬܐ ܬܫܡܠܐ. ܗܟܢܐ ܘܠܒܬܘ̈ܠܬܐ", "ܐܝܠܝܢ ܟܢܫܐ ܨܠܘܬܐ ܬܫܡܠܐ. ܘܗܟܢܐ ܘܠܬܘ̈ܠܬܐ ܐܝܠܝܢ ܕܟܬܝܒ̈ܢ ܒܬܓܡܐ ܕܥܕܬܐܼ. ܟܕ ܡܙܡܢܐ ܠܗܝܢ", "ܠܒܘܫܡܐ ܕܡܐ̈ܟܠܬܐܼ. ܗܼܝܼ ܒܐܝܕ̈ܝܗܿ ܡܫܡܫܐ ܗܘܬ ܠܗܝܢ. ܘܒܘ̈ܫܠܐ ܥܠ ܦܬܘܪܐ ܩܕܡܝܗܝܢ ܣܝܡܐ", "ܗܘܬ. ܣܓܝ̈ܐܬܐ ܕܝܢ ܡܢ ܕܝܠܗܿ. ܐܦ ܡܫܟܢܐ ܗܘܬ ܠܥܕ̈ܬܐ ܘܠܡ̈ܣܟܢܐ. ܡܢ ܒܪܬ ܕܝܢ ܕܒܟܠܗܿ ܕܚܠܬ", "ܐܠܗܐ ܚܝ̈ܝܗܿ ܗܠܝܢ ܕܒܪܬ܆ ܒܘܫܠܡܐ ܕܫܢܗܝܐ ܬܡ̈ܢܝܢ ܡܢ ܥܠܡܐ ܗܢܐ ܥܢܕܬ. ܘܠܦܓܪܗܿ ܕܝܢ ܐܠܥܘܗܝ", "ܠܡܕܝܢܬ ܡܠܟܘܬܐ ܪܘܡܐܼ ܘܬܡܘܢ ܒܒܝܬ ܩܒܘܪ̈ܐ ܕܡ̈ܠܟܐ ܥܦܝܘܗܝ.", "ܫܠܼܡ ܡܟܬܒܢܘܬܐ ܕܢܣܒܼܢܢ ܡܢ ܐܘܣܝܒܝܣ. ܥܡ ܥܠܼܢ ܥܠܼܢ ܕܟܿܢܫܼܢܢ ܡܢ ܓܒ̈ܐ", "ܣ̈ܓܝܐܐ. ܐܝܟ ܕܠܡܠܘܐ ܕܐܘܪܚܐ ܕܪܕܝܢܢ ܒܗܿ܀ ܬܘܒ ܡܢ ܣܘܩܪܛܝܣ ܡܟܬܒܢܐ", "ܢܣܒܝܢܢ.", "ܫܢܬ ܫܬܡܐܐ ܘܐܪ̈ܒܥܣܪܐ ܒܕܐܠܟܣܢܕܪܘܣܼ ܐܫܬܒܝܢ ܐܘܪܗܝ ܡܢ ܡ̈ܝܐ. ܘܐܬܪܥܘ", "ܫܘܪ̈ܝܗܿ ܡ̈ܕܢܚܝܐ ܘܢܦܠ ܘܒܫܬ ܘܐܦܩܬ ܠܟܠ ܕܒܗܿ. ܘܥܒܕ ܒܗܿ ܗܼܘ ܫܦܥܐ ܚܘ̈ܒܠܐ ܪܘܪ̈ܒܐ", "ܒܒ̈ܢܝܢܫܐ ܘܒܒܥܝܪܐ ܘܒܟܠܗܿ ܦܩܥܬܐ ܕܐܘܪܗܝ ܘܕܚܪܢ.܀ ܒܗ ܒܗܢܐ ܙܒܢܐ ܒܢܐ ܩܘܣܛܢܛܝܢܘܣ ܠܕܪܦܢܐ", "ܡܕܝܢܬܐܼ ܘܗܠܝܢܦܘܠܝܣ ܫܡܗܗܿ ܥܠ ܫܡܐ ܕܗܠܝܢ ܐܡܗ܀ ܒܢܐ ܬܘܒ ܠܩܘܣܛܢܛܝܢܐܼ. ܘܫܡܗܗܿ ܥܠ ܫܡ ܚܬܗ", "ܩܘܣܛܢܛܝܢܐ܀ ܫܢܬ .ܒ. ܐܠܦ̈ܝܢ ܘܬܠܬܡܐܐ ܘܬܠܬܝܢ ܘܚܡܫܼ. ܠܝܩܝܢܘܣ ܠܟܪ̈ܣܛܝܢܐ ܕܒܦܠܛܝܢ ܪܕܦ܀", "ܘܒܗܿ ܒܫܢܬܐ ܗܕܐ ܗܘܐ ܙܘܥܐ ܪܒܐ ܘܐܬܪ̈ܘܬܐ ܣܓܝ̈ܐܐ ܚ̈ܘܒܠܐ ܪܘܪ̈ܒܐ ܥܒܕ.܀ ܫܢܬ .ܒ. ܐܠܦ̈ܝܢ", "ܘ.ܫܡܒ. ܐܬܩܛܠ ܠܝܩܝܢܘܣ. ܘܐܚܕ ܡܠܟܘܬܐ ܗܼܘ ܩܘܣܛܢܛܝܢܘܣ ܒܠܚܘܕܘܗܝ.܀ ܫܢܬ .ܒ. ܐܠܦ̈ܝܢ", "ܘܬܠܬܡܐܐ ܘܐܪ̈ܒܥܝܢ ܘܫܬܼ. ܗܘܼܐ ܙܘܥܐ ܘܢܦܐ ܒܗ ܕܘ̈ܟܝܬܐ ܣܓܝ̈ܐܬܐ ܡܢ ܩܘ.", "ܟܢܫܢ ܕܝܢ ܟܠܗܝܢ ܫܢ̈ܝܐ ܡܢ ܐܒܪܗܡ ܘܥܕܡܐ ܠܥܣܪܝܢ ܘܬܡܢܐ ܕܩܘܛܢܛ ܫܢ̈ܝܐ ܬܪܝܢ", "ܐܠܦܝܢ ܘܬܠܬܡܐܐ ܘܚܡܫܝܢ.. ܘܡܢ ܛܘܦܢܐ ܘܥܕܡܐ ܠܐܒܪܗܡܼ. ܫ̈ܢܝܐ ܬܫ̈ܥܡܐܐ ܘܐܘܪ̈ܒܥܝܢ", "ܘܬܪ̈ܬܝܢ.. ܡܢ ܐܕܡ ܥܕܡܐ ܠܛܘܦܢܐ ܬܪ̈ܝܢ ܐܠܦ̈ܝܢ ܘܡ̈ܬܝܢ.. ܡܢ ܐܕܡ ܥܕܡܐ ܠܛܘܦܢܐ ܬܪ̈ܝܢ", "ܐܠܦ̈ܝܢ ܘܡ̈ܬܝܢ ܘܐܪ̈ܒܥܝܢ ܘܬܪ̈ܬܝܢ.. ܐܟܚܕܐ ܟܠܗܝܢ ܫܢ̈ܝܐܼ. ܚܡ̈ܫܐ ܐܠܦܝܢ ܘܚܡܫ̈ܡܐܐ", "ܘܥܣܪ̈ܝܢ ܘܫܬ.܀ ܒܕܐܠܟܣܢܕܪܘܣܼ ܐܝܬܝܗܿ ܫܢܬܐ ܗܕܐܼ ܫܢܬ ܫ̈ܬܡܐܐ ܘܚܡܫܝܢ ܘܫ̈ܒܥ."]}