{"title": "On Creation V", "subtitle": "The Homilies of Mar Narsai", "syriacTitle": "ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ", "author": "Narsai", "text": ["ܡܐܡܪܐ ܕܬܠܬܝܢ ܘܫܒܥܐ", "ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ", ":ܬܲܗܪܵܐ ܪܲܒܵܐ ܡܠܸܐ ܬܘܼܩܵܢܹܗ ܕܡܲܬܼܩܸܢ ܟܠܵܐ", "ܘܠܵܐ ܡܸܬܼܡܲܠܲܠ ܚܹܝܠ ܟܘܼܟܵܠܵܐ ܕܲܟܼܣܸܐ ܒܥܲܠܹܗ ܀", ":ܚܲܝܠܵܐ ܟܲܣܝܵܐ ܟܣܸܐ ܒܲܒܼܥܵܬܼܵܐ ܕܐܘܼܡ̇ܢܘܼܬܹܗ", "ܘܠܵܐ ܡܸܬܼܦܲܫܲܩ ܐܸܠܵܐ ܦܲܫܸܩ ܗܘ̤ ܠܒܲܗܵܝܵܘ̈ܗܝ ܀", ":ܪܵܡ̇ܐ ܒܥܵܬܹܗ ܘܟܲܣܝܵܐ ܒܨܵܬܹܗ ܘܥܲܣܩܵܐ ܫܟܼܵܚܬܹܿܗ", "ܘܲܟܼܡܵܐ ܕܢܸܒܼܥܹܝܘܗܝ ܬܘܼܒܼ ܡܸܬܼܒܲܥܝܵܐ ܕܢܸܒܼܥܹܘܗܝ ܫܲܦܝܼܪ ܀", ":ܥܲܡܝܼܩ ܥܘܼܬܼܪܵܐ ܕܚܲܟܿܝܼܡܘܼܬܹܗ ܡ̣ܢ ܟܠ ܥܘܼܡܩܝܼ̈ܢ", "ܘܠܵܐ ܡܸܣܬܲܝܲܟ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܹܗ ܀", ":ܪܘܝܼܚ ܦܘܼܩܕܼܵܢܹܗ ܡ̣ܢ ܬܘܼܩܵܢܹܗ ܕܠܵܐ ܡܘܼܫ̈ܚܵܬܼܵܐ", "ܘܲܠܟܼܠ ܩܸܨܵܐ ܘܠܲܝܬܿ ܠܹܗ ܩܸܨܵܐ ܕܲܡܬܲܚܸܡ ܠܹܗ ܀", ":ܩܲܠܝܼܠ ܪܸܡܙܹܗ ܘܚܲܣܝܼܢ ܚܲܝܠܹܗ ܘܬܲܩܝܼܦ ܥܘܼܫܢܹܗ", "ܘܲܙܥܘܙܿܪ ܦܘܼܡ̇ܐ ܕܢܸܬܼܢܸܐ ܙ̈ܢܲܝܵܐ ܕܓܼܢ̄ܒܵܪܘܼܬܹܗ ܀", ":ܡܹܐܡܪܵܐ ܒܵܥܹ̇ܐ ܡܹܐܡܪܵܐ ܕܲܥܠܵܘܗܝ ܠܐܲܝܢܵܐ ܕܐܵܡܲ݁ܪ", "ܕܐܲܝܟܲܢ ܐܸܡ݂ܲܪ ܘܩܵܡ̣ܘ ܬܘܼܦܵܢܵܘ̈ܗܝ ܡ̣ܢ ܠܵܐ ܡܸܕܸܿܡ ܀", ":ܡ̣ܢ ܠܵܐ ܡܸܕܸܿܡ ܒܪ̣ܵܐ ܟܠܡܸܕܸܿܡ ܟܲܕܼ ܠܲܝܬܿ ܡܸܕܸܿܡ", "ܘܥܲܠ ܠܵܐ ܡܸܕܸܿܡ ܣܵܡ̣ ܟܠܡܸܕܸܿܡ ܕܡ̣ܢ ܠܵܐ ܡܸܕܸܿܡ ܀", ":ܚܲܕܼ ܦܘܼܩܵܢܵܐ ܦܩ݂ܲܕܼ ܦܘܼܩܕܵܢܹܗ ܥܲܠ ܟܠ ܡܸܕܸܿܡ", "ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܟܠܡܸܕܸܿܡ ܡ̣ܢ ܠܵܐ ܡܸܕܸܿܡ ܀", ":ܩܲܠܝܼܠܵܐܝܼܬܼ ܪܗܸܛ ܦܘܼܩܕܵܢܹܗ ܥܲܠ ܬܘܼܩܵܢܹܗ", "ܘܛܵܟ ܩܲܕܿܡܹܗ ܗ̄ܘ̣ܵܐ ܥܒܼܵܕܼܵ݁ܐ ܠܪܸܡܙܵܐ ܕܦܵܩܘܿܕܼܘܼܬܹܗ ܀", ":ܠܵܐ ܩܵܘܝܼ ܠܹܗ ܥܒܼܵ݁ܕܼܵܐ ܠܪܸܡܙܵܐ ܐܵܦܠܵܐ ܒܪܸܡܙܵܐ", "ܘܠܵܐ ܐܸܫܬܵ.ܚܲܪ ܠܲܡܚܵܘܵܝܘܼ ܚܹܝܠ ܪܲܒܿܘܼܬܹܗ ܀", ":ܪܸܡܙܵܢܵܐܝܼܬܼ ܪܡ݂ܲܙ ܠܲܒܼܪܝܼܬܼܵܐ ܕܬܹܐܬܸܐ ܠܓܸܠܝܵܐ", "ܘܬܸܩܢܲܬ̤ ܡܸܢܹܫܠܝ ܟܲܕܼ ܠܵܐ ܝܸܕܼܥܲܬ̤ ܕܐܲܝܟܲܢ ܬܸܩܢܲܬ̤ ܀", ":ܡܸܢܫܹܠܝ ܐܸܡ݂ܲܪ ܘܲܗܘ̤ܵܘ ܚܲܪ̈ܫܹܐ ܥܲܡ ܡܲܠܵܠܹ̈ܐ", "ܘܲܬܼܗܲܪܘ ܘܲܬܼܡܲܗ̣ܘ ܒܲܟܼܝܵܢܲܝ̈ܗܘܿܢ ܕܟܼܵܢ̣ܘ ܡ̣ܢ ܫܸܠܝܵܐ ܀", ":ܡܠܝܼܠܹ̈ܐ ܝܲܬܼܝܼܪ ܬܗܲܪܘ ܒܲܟܼܝܵܢܗܘܿܢ ܕܲܟܼܡܵܐ ܡܟܲܝܲܢ", "ܘܲܟܼܡܵܐ ܡܫܲܠܲܛ ܥܲܠ ܚܹܐܪܘܼܬܼܵܐ ܕܫܲܪܝܵܐ ܒܓܼܵܘܹܗ ܀", ":ܒܬܲܗܪܵܐ ܘܬܸܡܗܵܐ ܩܵܡ̣ܘ ܟܸܢܫܲܝ̈ܗܘܿܢ ܟܲܕܼ ܐܸܬܿܬܲܩܲܢܘ", "ܘܲܕܼܠܵܐ ܣܲܒܼܥܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܡܸܠܬܼܵܐ ܕܲܒܼܗܘܿܢ ܀", ":ܒܲܡܠܝܼܠܘܼܬܼܗܘܿܢ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܡܠܝܼܠܵܐ", "ܘܲܟܼܡܵܐ ܩܲܠܝܼܠ ܚܹܝܠ ܒܘܼܝܵܢܵܐ ܕܡܸܬܼܗܲܦܲܟ ܒܵܗ̇ ܀", ":ܒܗܘܿܢ ܘܲܒܼܟܼܠܵܐ ܡܸܬܼܒܲܩܹܝܢ ܗ̄ܘ̣ܵܘ ܦܵܪܘܿܫܵܐܝܼܬܼ", "ܕܡܲܢ ܟܲܝ ܐܲܩܝܼܡ ܠܗܘܿܢ ܘܲܠܟܼܠܵܐ ܟܲܕܼ ܠܲܝܬܿ ܐܸܢܘܿܢ ܀", ":ܗܸܢܘ̣ܿܢ ܟܲܝ ܩܵܡ̣ܘ ܡܸܬܼܪܲܢܹܝܢ ܗ̄ܘ̣ܵܘ ܒܗܵܘܢܵܐ ܕܲܒܼܗܘܿܢ", "ܐܵܘ ܕܲܠܡܵܐ ܟܲܝ ܚܲܝܠܵܐ ܐ̄ܚܪܹܢܵܐ ܬܲܩܸܢ ܐܸܢܘܿܢ ܀", ":ܐܵܪܵܐ ܡ̇ܢܲܐ ܗ̄ܝܼ ܗܕܹܐ ܕܲܗܘ̤ܵܬܼ ܪܡܲܙ̣ܘ ܠܲܚܕܼܵܕܹ̈ܐ", "ܐܝܼܬܼܝܹ̈ܐ ܐܝܼܬܲܝܢ ܐܵܘ ܡ̣ܢ ܐܝܼܬܼܝܵܐ ܐ̄ܚܪܹܢܵܐ ܗ̤ܘܲܝܢܲܢ ܀", ":ܐܝܼܬܲܢ ܗ̣̄ܘܲܝܢ ܟܲܝ ܐܲܝܟ ܡ̇ܐ ܕܐܝܼܬܲܝܢ ܐܵܘ ܠܵܐ ܐܝܼܬܲܝܢ", "ܗܵܫܵܐ ܗ̤ܘܲܝܢܲܢ ܐܵܘ ܪܲܚܝܼܩܘܼ ܗܵܘܝܵܐ ܡܸܢܲܢ ܀", ":ܒܥܵܬܼܵܐ ܪܲܒܿܬܼܵܐ ܗܘ̤ܵܬܼ ܒܲܝܢܲܝܗܘܿܢ ܒܪܫܝܼܬܼ ܕܲܗܘ̤ܵܘ", "ܘܛܵܒܼ ܐܸܬܿܕܲܡܲܪܘ ܥܲܠ ܬܘܼܩܵܢܵܐ ܕܝܼܠܗܘܿܢ ܘܲܕܼܟܼܠ ܀", ":ܒܪܲܒܿܘܼܬܼ ܡܸܬܼܚܵܐ ܕܪܵܘܡ̇ܐ ܘܥܘܼܡܩܵܐ ܡܸܬܼܒܲܩܹܝܢ ܗ̄ܘ̣ܵܘ", "ܕܲܟܼܡܵܐ ܟܲܝ ܪܲܒܿ ܗܵܘ̇ ܦܘܼܩܕܵܢܵܐ ܕܐܵܘܪܸܒܼ ܐܸܢܘܿܢ ܀", ":ܒܚܸܫܘܿܟܼܘܼܬܹܗ ܕܥܵܠܡܵܐ ܒܲܪܝܵܐ ܡܸܬܿܕܲܡܪܝܼܢ ܗ̄ܘ̣ܵܘ", "ܘܕܲܟܼ ܛܵܒܼ ܚܸܫܘܿܟ ܠܗܘܿܢ ܠܵܐ ܚܸܫܘܿܟ ܐܲܟܼܡܵܐ ܕܚܸܫܘܿܟ ܀", ":ܒܚܸܫܘܿܟܼܘܼܬܹܗ ܨܲܕܲܝܼܕܼܵܬܐ ܗ̄ܘ̣ܵܬܼ ܚܙܵܬܼܵܐ ܕܲܒܼܗܘܿܢ", "ܕܐܲܝܟܲܢ ܪܵܗ̇ܛܵܐ ܘܠܵܐ ܡܸܬܼܥܵܟܼܵܐ ܒܥܲܡܘܼܛܘܼܬܹܗ ܀", ":ܚܙܵܬܼܵܐ ܕܬܲܗܪܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܲܟܼܡܝܼܪܼܬܹܗ", "ܘܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܣܘܼܥܪܵܢܹܗ ܀", ":ܛܵܒܼ ܪܲܒܵܐ ܗ̄ܘ̣ܵܬܼ ܪܲܒܿܘܼܬܼ ܬܲܗܪܵܐ ܕܲܪܡܹܝܢ ܗ̄ܘ̣ܵܐ ܒܵܗ̇", "ܘܲܕܼܠܵܐ ܣܵܟܼܵܐ ܡܸܬܼܲܫܚܝܼܢ ܗ̄ܘ̣ܵܘ ܠܡܸܕܵܥ ܥܸܠܬܼܵܗ̇ ܀", ":ܒܐܲܓܼܘܿܢ ܬܲܗܪܵܐ ܕܬܼܘܼܩܵܢ ܟܠܵܐ ܡܸܬܼܟܲܬܼܫܝܼܢ ܗ̄ܘ̣ܵܘ", "ܘܡܸܢܼܝܲܐܒܼܝܼܢ ܗ̄ܘ̣ܵܘ ܠܡܹܐܠܲܦ ܥܸܠܬܼܵܐ ܕܫܸܚܩܲܬ̤ ܀", ":ܒܐܸܣܛܵܕܼܝܼܘܿܢ ܕܲܗܘܵܝ ܥܵܠܡܹ̈ܐ ܐܲܡܝܼܢܝܼܢ ܗ̄ܘ̣ܵܐ", "ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܬܲܟܼܬܿܘܼܫܵܐ ܕܲܒܼܥܵܬܼ ܟܲܣܝܵܐ ܀", ":ܠܟܲܣܝܵܐ ܕܲܟܼܣܸܐ ܡܸܬܼܝܲܐܒܼܝܼܢ ܗ̄ܘ̣ܵܘ ܠܡܸܚܙܵܐ ܒܓܸܠܝܵܐ", "ܕܡ̇ܐ ܕܡܸܬܼܒܲܕܲܩ ܢܢܝܼܚ ܠܲܐܝܘܼܬܼܵܐ ܕܪܸ̈ܥܝܵܢܲܝܗܘܿܢ ܀", ":ܒܗܵܢܵܐ ܣܲܒܼܪܵܐ ܢܠܸܐ ܗ̄ܘ̣ܵܐ ܣܲܒܼܪܵܐ ܕܚܘܼܫܵܒܲܝ̈ܗܘܿܢ", "ܠܡܸܫܡܲܥ ܡܸܕܸܿܡ ܕܫܵܪܹܐ ܒܥܵܬܼܵܐ ܕܫܸܚܩܲܬ̤ ܐܸܢܘܿܢ ܀", ":ܒܚܸܒܼܠܹ̈ܐ ܕܚܝܼܠܹ̈ܐ ܩܵܡ̣ܘ ܣܸܕܼܪ̈ܲܝܗܘܿܢ ܚܲܕܼ ܠܘܼܩܒܲܠ ܚܲܕܼ", "ܘܐܲܝܟ ܝܵܠܹܕܿܬܵܐ ܡܸܬܼܒܲܠܗܹܝܢ ܗ̄ܘ̣ܵܘ ܠܡܸܐܠܲܕܼ ܕܲܒܼܥܵܘ ܀", ":ܠܸܠܝܵܐ ܟܠܹܗ ܠܐ݂ܝܘ ܒܲܒܼܥܵܬܼܵܐ ܕܗܵܕܹܐ ܒܥܵܬܼܵܐ", "ܥܕܲܡ̇ܐ ܕܲܡܫܲܥ̣ܘ ܩܵܠܵܐ ܕܡܲܙܥܸܩ ܕܢܸܗܘܸܐ ܢܘܼܗܪܵܐ ܀", ":ܒܥܸܕܵܢ ܨܲܦܪܵܐ ܫܡܲܥ̣ܘ ܒܲܪ̄ܬܼ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ", "ܕܡܸܬܼܡܲܠܠܵܐ ܗ̄ܘ̣ܵܬܼ ܠܦܘܼܬܼ ܡܲܫܡܲܥܬܼܵܐ ܕܪܸ̈ܥܝܵܢܲܝܗܘܿܢ ܀", ":ܪܘܼܚܵܢܵܐܝܼܬܼ ܩܥ̣ܵܐ ܗܵܘ̇ ܪܸܡܙܵܐ ܕܬܲܩܸܢ ܐܸܢܘܿܢ", "ܘܪܘܼܚܵܢܵܐܝܼܬܼ ܫܡ݂ܲܥܘ ܐܵܦ ܗܸܢܘ̣ܿܢ ܫܸܡܥܵܐ ܕܪܘܼܚܵܐ ܀", ":ܫܸܡܥܵܐ ܕܠܵܐ ܫܡܝܼܥ ܫܡ݂ܲܥܘ ܫܵܡܘܿܥܹ̈ܐ ܫܵܡ̇ܥܲܝ̈ ܫܲܦܝܼܪ", "ܘܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܣܦܲܩ̣ܘ ܫܲܡ̣ܥܘܼܗܝ ܐܲܟܼܡܵܐ ܕܐܝܼܬܼܵܘܗܝ ܀", ":ܫܡ݂ܲܥܘ ܟܲܕܼ ܩܵܥܹ̇ܐ ܗܵܘ̇ ܡܲܫܡܲܥ ܟܠ ܠܵܘ ܟܲܕܼ ܩܵܥܹ̇ܐ", "ܒܗܵܝ̇ ܕܐܵܦ ܩܵܠܹܗ ܠܵܐ ܕܵܡܹ̇ܐ ܗ̄ܘ̣ܵܐ ܠܩܵܠܵܐ ܓܫܝܼܡܵܐ ܀", ":ܒܩܵܠܵܐ ܕܩܵܠܹܗ ܬܲܡܝܼܗܝܼܢ ܗ̄ܘ̣ܵܘ ܫܵܡܥܲܝ̈ ܩܵܠܹܗ", "ܕܐܲܝܟܲܢ ܡܲܫܡܲܥ ܩܵܠ ܨܸܒܼܝܵܢܹܗ ܘܲܟܼܣܸܐ ܟܝܵܢܹܗ ܀", ":ܒܓܲܠܝܼܘܼܬܼ ܩܵܠܹܗ ܘܟܲܣܝܘܼܬܼ ܝܵܬܹܗ ܡܸܬܿܕܲܡܪܝܼܢ ܗ̄ܘ̣ܵܘ", "ܘܩܲܢܝܼܛܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀", ":ܒܩܸܢܛܵܐ ܫܪܹܝܢ ܗ̄ܘ̣ܵܘ ܥܲܕܼܠܵܐ ܢܸܚܙܘܿܢ ܗܵܘܝܹܗ ܕܢܘܿܗܪܵܐ", "ܘܡ̣ܢ ܕܐܸܬܿܬܲܩܲܢ ܢܵܚ̣ܘ ܒܲܠܡܹܐܢܵܐ ܕܢܲܗܝܼܪܘܼܬܹܗ ܀", ":ܒܲܠܡܹܐܝܢ ܫܲܝܢܵܐ ܢܵܚ̣ܘ ܒܲܗܘܵܝܹܗ ܕܢܗܘܼܪܵܐ ܦܲܐܝܵܐ", "ܘܲܚܕܼܝܼܘ ܘܫܲܒܲܚܘ ܠܲܡܬܲܩܢܵܢܹܗ ܕܫܲܦܝܼܪ ܥܲܒܼ݂ܕܹܿܗ ܀", ":ܫܘܼܒܼܚܵܐ ܩ̣ܥܵܘ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܢܘܼܗܪܵܐ", "ܘܲܫܒܼܝܼܚܵܐܝܼܬܼ ܬܢܵܘ̣ ܬܸܫܒܿܘܿܚܬܹܿܗ ܕܡܲܫܡܲܥ ܩܵܠܵܐ ܀", ":ܫܘܼܒܼܚܵܐ ܠܕܲܐܫܡܲܥ ܩܵܠܵܐ ܠܫܸܡܥܲܢ ܕܠܵܐ ܒܲܪ̄̈ܬܼ ܩܵܠܵܐ", "ܘܲܒܼܣܘܼܥܪ̈ܵܢܹܐ ܓܠܲܝ̈ܵܐ ܚܵܘܝܲܢ ܚܹܝܠ ܟܲܣܝܘܼܬܹܗ ܀", ":ܒܝܲܕܼ ܣܘܼܥܪ̈ܵܢܹܐ ܚ̣ܙܵܘ ܪ̈ܘܼܚܵܢܹܐ ܠܲܟܼܣܸܐ ܡ̣ܢ ܟܠ", "ܘܢܵܚ̣ܘ ܡ̣ܢ ܩܸܢܛܵܐ ܘܡ̣ܢ ܥܘܼܩܵܒܼܵܐ ܕܥܲܠ ܟܲܣܝܘܼܬܹܗ ܀", ":ܒܲܗܘܵܝ ܚܲܪܫܵܐ ܚܵܪ̣ܘ ܒܲܗܘܵܝܵܐ ܕܲܩܢܘܿܡܲܝ̈ܘܿܢ", "ܕܐܲܝܟ ܕܲܗܘ̤ܵܐ ܗܘ̤ ܗܘ̤ܵܘ ܐܵܦ ܗܸܢܘ̣ܿܢ ܡ̣ܢ ܠܵܐ ܡܸܕܸܿܡ ܀", ":ܡ̣ܢ ܠܵܐ ܡܸܕܸܿܡ ܗܘ̤ܵܐ ܢܲܗܝܼܪܵܐ ܐܲܝܟ ܟܠ ܡܸܕܸܿܡ", "ܘܲܒܼܬܼܘܼܩܵܢܹܗ ܬܗܲܪܘ ܪ̈ܘܼܚܵܢܹܐ ܥܲܠ ܛܲܟܼܣܲܝ̈ܗܘܿܢ ܀", "ܒܛܲܟܼܣܵܐ ܩܵܡ̣ܘ ܗ̄ܘ̣ܵܘ ܩܕܼܵܡ ܗܵܘ̇ ܛܲܟܼܣܵܐ ܕܛܲܟܸܿܣ ܐܸܢܘܿܢ:", "ܘܲܬܼܚܹܝܬܼ ܫܘܼܒܼܚܹܗ ܟܕܲܢܘ̣ ܩܵܠܲܝ̈ܗܘܿܢ ܠܲܡܫܲܒܵܚܘܼ ܀", ":ܫܒܼܝܼܚ ܒܪܘܿܝܵܐ ܩܥ̣ܵܘ ܟܸܢܫܲܝ̈ܗܘܿܢ ܚܘܼܒܵܢܵܐܝܼܬܼ", "ܕܲܒܼܬܼܘܼܩܵܢܵܘ̈ܗܝ ܓܠ̣ܵܐ ܥܲܠ ܝܵܬܹܗ ܕܡܲܬܼܩܸܢ ܟܠܵܐ ܗ̄ܘ̣ ܀", ":ܣܓܼܝܼܕܼ ܡ̣ܢ ܟܠܵܐ ܡܲܬܼܩܸܢ ܟܠܵܐ ܡ̣ܢ ܠܵܐ ܡܸܕܸܿܡ", "ܕܲܒܼܝܲܕܼ ܡܸܕܸܿܡ ܐܲܠܦܲܢ ܚܲܝܠܵܐ ܕܐܲܠܵܗܘܼܬܹܗ ܀", ":ܐܲܠܵܗܵܐܝܼܬܼ ܩܲܕܸܿܫܘ ܩܘܼܕܼܡ̇ܘܗܝ ܕܐܲܠܵܗ ܟܠܵܐ", "ܘܲܠܦܘܼܬܼ ܫܘܼܒܼܚܹܗ ܦܲܪܥܘܼܗܝ ܫܘܼܒܼܚܚܵܐ ܕܙܵܕܹܩ ܗ̄ܘ̣ܵܐ ܠܹܗ ܀", ":ܐܲܝܟ ܚܲܝܵܒܹ̈ܐ ܦܪܲܥܘ̣ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ", "ܘܩܲܠܸܣܘ ܘܐܵܘ ܪܸܒܼܘ ܠܒܼܵܪܘܿܝܘܼܬܹܗ ܕܫܲܦܝܼܪ ܬܲܩܢܲܬ̤ ܀", ":ܣܲܓܿܝܼ ܫܸܦܪܲܬ̤ ܠܪܸ̈ܥܝܵܢܲܝܗܘܿܢ ܒܪܝܼܬܼܵܐ ܕܲܗܘ̤ܵܬܼ", "ܘܛܵܒܼ ܐܸܬܿܕܲܡܲܪܘ ܒܲܡܬܲܩܢܵܢܵܗ̇ ܘܲܡܢܲܛܪܵܢܵܗ̇ ܀", ":ܚܲܟܿܝܼܡܵܐܝܼܬܼ ܚܵܪ̣ܘ ܚܲܟܿܝܼܡܹ̈ܐ ܒܚܸܟܼܡܲܬܼ ܟܲܣܝܵܐ", "ܕܲܟܼܡܵܐ ܨܢܝܼܥܵܐ ܠܲܡܬܲܩܵܢܘܼ ܘܠܲܡܢܲܛܵܪܘܼ ܀", ":ܒܝܲܕܼ ܚܸܟܼ̈ܡܵܬܹܗ ܝ̄ܠܸܦܘ ܚܲܟܿܝܼܡܹ̈ܐ ܪ̈ܘܼܚܵܢܝܵܬܼܵܐ", "ܘܲܒܼܒܼܘܼܝܵܢܹܗ ܩܢ̣ܵܘ ܒܘܼܝܵܢܵܐ ܠܡܸܒܼܥܵܐ ܕܟܲܣ̈ܝܵܢ ܀", ":ܠܒܹܝܬܼ ܝܘܼܠܦܵܢܵܐ ܐܲܥܸܠ ܐܸܢܘܿܢ ܐܲܝܟ ܕܲܠܫܲܒܼܪܹ̈ܐ", "ܕܢܸܗܘܘܿܢ ܗܵܪܓܿܝܼܢ ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܀", ":ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܡܸܬܼܗܲܓܹܿܝܢ ܗ̄ܘ̣ܵܘ", "ܘܲܒܼܫܘܼܚܠܵܦܹ̈ܐ ܕܲܒܼ̈ܢܵܬܼ ܩܵܠܵܘ̈ܗܝ ܬܲܡܝܼܗܝܼܢ ܗ̄ܘ̣ܵܘ ܀", ":ܒܗܵܝ̇ ܒܲܪ̄ܬܼ ܩܵܠܵܐ ܕܲܗܘܵܝ ܢܘܼܗܪܵܐ ܬܲܡܝܼܗܝܼܢ ܗ̄ܘ̣ܵܘ", "ܘܛܵܟ ܪܵܢܹ̇ܝܢ ܗ̄ܘ̣ܵܘ ܕܲܒܼܒܲܪ̄ܬܼ ܩܵܠܵܐ ܗܘ̤ܵܘ ܐܵܦ ܗܸܢܘ̣ܿܢ ܀", ":ܒܥܵܬܼܵܐ ܐܲܒܿܥܵܬ̤ ܗܵܝ̇ ܒܲܪ̄ܬܼ ܩܵܠܵܐ ܒܪܸ̈ܥܝܵܢܲܝܗܘܿܢ", "ܘܲܒܼܥ̣ܵܘ ܫܲܦܝܼܪ ܘܝܼܠܸܦ̣ܘ ܫܲܦܝܼܪ ܥܲܠ ܦܲܐܝܘܼܬܼܵܗ̇ ܀", ":ܬܵܘ ܟܹܝܬܼ ܢܸܒܼܥܸܐ ܥܲܡ ܪ̈ܘܼܚܵܢܹܐ ܒܥܵܬܼܵܐ ܕܲܒܼܥܵܘ", "ܘܢܹܐܠܲܦ ܥܲܡܗܘܿܢ ܥܸܠܲܬܼ ܩܵܠܵܐ ܘܚܹܝܠ ܣܘܼܟܵܠܵܐ ܀", ":ܬܵܘ ܢܸܬܼܒܲܝܲܢ ܒܚܹܝܠ ܒܘܼܝܵܢܵܐ ܕܒܲܝܸܢ ܐܸܢܘܿܢ", "ܕܐܲܝܝܟܲܢ ܘܥܲܠ ܡ̇ܢ ܒܝܲܕܼ ܒܲܪ̄ܬܼ ܩܵܠܵܐ ܚܲܟܸܿܡ ܐܸܢܘܿܢ ܀", ":ܠܡܵܢ ܟܲܝ ܩܵܠܵܐ ܠܗܵܘ̇ ܕܒܲܟܼܝܵܢܹܗ ܕܠܵܐ ܒܵܪ̄ܬܼ ܩܵܠܵܐ ܗ̄ܘ̣", "ܕܗܵܐ ܐܲܝܟ ܕܲܓܼܢܝܼܙ ܓܢܝܼܙ ܡ̣ܢ ܩܵܠܵܐ ܡܸܬܼܪܲܓܼܫܵܢܵܐ ܀", ":ܕܠܵܐ ܒܲܪ̄ܬܼ ܩܵܠܵܐ ܗ̄ܘ̣ ܗܵܘ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣", "ܘܐܸܢ ܗܵܟܲܢܵܐ ܗ̄ܝܼ ܥܸܠܬܼܵܐ ܟܲܣܝܵܐ ܒܩܵܠܹܗ ܕܩܵܠܵܐ ܀", ":ܒܩܵܠܵܐ ܐܲܠܸܦ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܼܿܡ", "ܘܕܼܝܼܠܹܗ ܐܸܢܘܿܢ ܫܡܲܝܵܐ ܘܐܼܲܥܵܐ ܘܟܼܠܡܵܐ ܕܲܒܼܗܘܿܢ ܀", "ܒܲܬܼܪܹܝܢ ܡ̇ܐܒܹ̈ܐ ܡܸܬܼܚܲܙܝܵܢܹ̈ܐ ܚܒ݂ܲܫ ܟܠܡܸܕܲܡ:", "ܕܠܵܐ ܐ̄ܢܵܫ ܢܸܪܢܸܐ ܐܝܼܬܼ ܒܲܒܼܪܝܼܬܹܗ ܒܪܝܼܬܼܵܐ ܕܲܐ̄ܚܪܹܝܢ ܀", ":ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ ܒܪ̣ܵܐ ܩܲܕܼܡ̇ܝܑܬܼ", "ܘܥܲܡ ܬܘܼܩܵܢܗܘܿܢ ܐܵܦ ܬܘܼܩܵܢܵܐ ܕܪ̈ܘܼܚܵܢܵܝܹܐ ܀", ":ܒܲܕܼܡܘܼܬܼ ܫܘܼܪܵܐ ܒܪ̣ܵܐ ܠܲܫܡܲܝܵܐ ܘܲܪܩܲܥ̣ ܠܐܲܪܥܵܐ", "ܘܠܲܓܼܵܘ ܡܸܢܗܘܿܢ ܚ̣ܒܲܫ ܟܠܡܸܕܸܿܡ ܡܠܝܼܠܹ̈ܐ ܘܚܲܪ̈ܫܹܐ ܀", ":ܡܕܼܝܝܼܢ̄ܬܵܐ ܪܲܒܿܬܼܵܐ ܒܥ̣ܵܐ ܠܲܥܡܘܼܪܝܵܐ ܕܲܥܒܼܵܕܼ̇ ܐܝܼܕܵܘ̈ܗܝ", "ܘܐܲܣܸܢ ܣܵܡ̣ ܒܵܗ̇ ܟܠܡܵܐ ܕܚܵܫܲ݁ܚ ܠܣܘܼܢܩܵܢ ܥܲܡܠܹܗ ܀", ":ܠܲܡܠܝܼܠܘܼܬܼܵܐ ܝܲܬܿܝܼܪ ܬܲܪܣܝܼ ܡ̣̤ ܛܵܒܼܬܹ̈ܐ", "ܘܲܓܼܠܵܐ ܘܚܵܘܝܵܗ̇ ܚܹܝܠ ܐܝܼܬܼܘܼܬܹܗ ܘܒܼܵܪܘܿܝܘܼܬܹܗ ܀", ":ܠܗܘܿܢ ܠܲܡܠܝܼܠܹ̈ܐ ܓܠ̣ܵܐ ܒܲܒܼܪܝܼܬܼܵܐ ܕܩܲܠܝܼܠ", "ܘܲܠܘܼܠܦܵܢܗܘܿܢ ܬܲܗܝܹܗ ܠܥܲܡܠܹܗ ܠܸܫܬܵܐ ܝܵܘܡܝܼ̈ܢ ܀", ":ܒܸܫܬܵܐ ܝܵܘ̈ܡܝܼܢ ܐܲܠܸܦ ܐܸܢܘܿܢ ܛܲܟܼܣܵܐ ܕܚܲܝܠܹܗ", "ܘܲܥܒ݂ܲܕܼ ܐܸܢܘܿܢ ܣܵܦܪܹ̈ܐ ܡܗܝܼܪܹ̈ܐ ܕܲܥܒܼܵܕܼ݁ ܐܝܼܕܼܵܘ̈ܗܝ ܀", ":ܣܸܦܪܵܐ ܡܗܝܼܪܵܐ ܝ̄ܠܸܦ̣ܘ ܒܲܒܼܪܝܝܼܬܼܵܐ ܕܲܠܥܹܢܲܝܗܘܿܢ", "ܘܫܲܪܝܼܘ ܡܛܲܟܿܣܝܼܢ ܒܲܡܗܝܼܪܘܼܬܼܗܘܿܢ ܠܠܵܐ ܦܵܪ̈ܘܿܫܹܐ ܀", ":ܒܦܵܪܘܿܫܘܼܬܼܗܘܿܢ ܩ̣ܢܵܘ ܒܘܼܝܝܵܢܵܐ ܠܵܐ ܦܲܪ̈ܘܿܫܹܐ", "ܘܐܲܫܠܸܡܘ ܐܝܼܕܼܵܐ ܠܡܸܫܬܲܒܵܕܼܘܼ ܠܫܘܼܠܛܵܢܲܝ̈ܗܘܿܢ ܀", ":ܠܗܵܘ̇ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܫܠܸܡ̣ܘ ܫܲܬܿܝܼܩܹ̈ܐ", "ܘܟܲܕܼ ܠܵܐܪܓܼܝܼܫܝܼܢ ܐܲܪܓܸܿܫܘ ܘܝܼܕܲܥ̣ܘ ܕܐܝܼܬܼ ܒܵܪܘܿܝܵܐ ܀", ":ܒܝܲܕܼ ܡܲܠܵܠܹ̈ܐ ܝ̄ܠܸܦܘ̣ ܫܲܬܿܝܼܩܹ̈ܐ ܠܡܸܛܲܪ ܛܲܟܼܣܵܐ", "ܘܲܒܼܫܲܬܿܝܼܩܹ̈ܐ ܬܗܲܪܘ ܡܲܠܵܠܹ̈ܐ ܒܚܹܝܠ ܒܵܪܘܿܝܵܐ ܀", ":ܬܪ̈ܲܝܗܘܿܢ ܬܸܓܼܡܹ̈ܐ ܝ̄ܬܼܪܘ ܚܲܕܼ ܡ̣ܢ ܚܲܕܼ ܡ̣ܢ ܚܲܕܼ ܡ̇ܪܵܐ", "ܘܠܵܗ̇ ܠܡܵܪܘܼܬܼܵܐ ܦܪܲܥ̣ܘ ܬܵܘܕܲܝܼܬܼܵܐ ܚܲܕܼ ܒܐܝܼܕܲܝ̈ ܀", ":ܥܸܠܬܼܵܐ ܛܵܒܼܬܼܵܐ ܗܘ̤ܵܘ ܠܲܚܕܼܵܕܹ̈ܐ ܡܠܝܼܠܹ̈ܐ ܘܚܲܪ̈ܫܹܐ", "ܘܛܵܒܼ ܐܸܬܼܝܲܬܲܪܘ ܒܕܸܚܠܲܬܼ ܡ̇ܪܵܐ ܕܬܲܩܸܢ ܐܸܢܘܿܢ ܀", ":ܚܲܕܼ ܬܘܼܩܵܢܵܐ ܕܚܲܕܼ ܫܘܼܠܛܵܢܵܐ ܝ̄ܠܸܦ̣ܘ ܕܐܝܼܬܲܝܗܘܿܢ", "ܘܠܵܐ ܐܸܬܼܦܲܠܲܓ̣ܘ ܕܕܼܵܡ ܐܝܼܬܼ ܚܲܝܠܵܐ ܐ̄ܚܪܹܢܵܐ ܕܫܲܠܝܼܛ ܀", ":ܗܘ̤ ܬܘܼܩܵܢܗܘܿܢ ܚܲܝܸܠ ܐܸܢܘܿܢ ܒܚܹܝܠ ܒܵܪܘܿܝܵܐ", "ܘܲܒܼܣܘܼܥܪ̈ܵܢܹܐ ܓܡ݂ܲܪܘ ܣܘܼܥܪ̈ܵܢܹܐ ܕܣܘܼܥܪ̈ܵܢܲܝܗܘܿܢ ܀", ":ܗܵܫܵܐ ܕܲܫܠܸܡ̣ܘ ܡܠܝܼܠܹ̈ܐ ܘܚܲܪ݁ܫܹܐ ܠܚܲܕܼ ܫܘܼܠܛܵܢܵܐ", "ܬܵܘ ܢܸܬܼܒܲܩܸܐ ܒܗܵܘ̇ ܫܘܼܠܛܵܢܵܐ ܕܚܲܟܸܿܡ ܐܸܢܘܿܢ ܀", ":ܬܵܘ ܢܸܬܼܒܲܝܲܢ ܒܫܘܼܚܠܵܦ ܬܲܗܪܵܐ ܕܒܼܵܪܘܿܝܘܼܬܹܗ", "ܕܟܲܕܼ ܚܲܕܼ ܐܝܼܬܼܵܘܗܝ ܠܵܘ ܚܲܕܼ ܐܝܼܬܼܵܘܗܝ ܒܲܕܼܡܸܬܼܚܲܙ̈ܝܵܢ ܀", ":ܒܗܵܘܢܵܐ ܢܸܫܡܲܥ ܠܗܵܘ̇ ܡ̇ܐ ܕܲܪܫܝܼܡ ܒܲܟܼܬܼܝܼ̈ܒܼܵܬܼܵܐ", "ܘܲܒܼܣܘܼܟܵܠܵܐ ܢܚܘܼܪ ܒܲܟܼܬܼܵܒܼܵܐ ܘܒܲܟܼܬܼܝܼ̈ܒܼܵܬܹܗ ܀", ":ܟܬܼܵܒܼܵܐ ܓܠ̣ܵܐ ܠܲܢ ܥܲܠ ܬܘܼܩܵܢܵܐ ܕܝܼܠܲܢ ܘܲܕܼܟܼܠ", "ܘܥܲܠ ܬܘܼܩܵܢܵܐ ܕܪ̈ܘܼܚܵܢܵܝܹܐ ܠܵܐ ܨܒܼܵܐ ܓܠ̣ܵܐ ܠܲܢ ܀", ":ܠܵܐ ܟܬ݂ܲܒܼ ܡܘܼܫܹܐ ܥܲܠ ܬܘܼܩܵܢܗܘܿܢ ܒܣܸܦܪܵܐ ܕܲܟܼܬܲܒܼ", "ܥܕܲܡܵܐ ܕܲܡ̣ܛܵܐ ܨܹܝܕܼ ܐܲܒܼܪܵܗܵܡ ܘܲܥܗ݂ܲܕܸ ܐܸܢܘܿܢ ܀", ":ܠܵܐ ܒܲܕܸܿܩ ܠܲܢ ܥܲܠ ܒܘܼܕܵܩܗܘܿܢ ܒܪܹܫ ܬܲܫܥܝܼܬܹܗ", "ܥܕܲܡ̇ܐ ܕܒܲܕܸܿܩ ܒܐܝܼܙܓܲܕܿܘܼܬܼܗܘܿܢ ܕܲܠܘܵܬܼ ܗܵܓܼܵܪ ܀", ":ܠܵܐ ܐܵܘܕܲܥ ܠܲܢ ܕܩܲܒܸܿܠܘ ܡܸܕܸܿܡ ܠܲܡܕܲܒܵܪܘܼ", "ܥܕܲܡ̇ܐ ܕܚܵܘܝܼܘ ܝܲܨܝܼܦܘܼܬܼܗܘܿܢ ܕܨܹܝܕܼ ܡܸܨܪܵܝܬܼܵܐ ܀", ":ܠܵܐ ܐܸܡ݂ܲܪ ܠܲܢ ܕܐܝܼܬܲܝܗܘܿܢ ܠܲܢ ܐ̄ܚܝܵܢܹ̈ܐ ܘܚܲܒܼܪܹ̈ܐ", "ܥܕܲܡ̇ܐ ܕܗܸܢܘ̣ܿܢ ܐܲܠܸܦܘ ܛܲܟܼܣܵܐ ܠܐܲܡܬܼܵܗ̇ ܕܣܲܪܲܝ ܀", ":ܒܫܸܬܼܩܵܐ ܥܲܒܼ݂ܪܹܗ ܠܫܲܪܒܵܐ ܪܲܒܵܐ ܕܣܘܼܥܪ̈ܵܢܲܝܗܘܿܢ", "ܘܐܲܝܟ ܠܲܝܬܿ ܐܸܢܘܿܢ ܐܲܗܡܝܼ ܘܲܫܬܸ݂ܩ ܡ̣ܢ ܬܘܼܩܵܢܗܘܿܢ ܀", ":ܫܸܬܼܩܵܐ ܐܲܪܡܝܼ ܥܲܠ ܣܘܼܥܪܵܢܗܘܿܢ ܕܣܵܥܪ̈ܲܝ ܚܲܝܲܝ̈ܢ", "ܘܲܒܼܬܲܚܦܝܼܬܼܵܐ ܕܠܵܐ ܒܘܼܝܵܢܵܐ ܟܲܣܝܼ ܐܸܢܘܿܢ ܀", ":ܠܡܵܢ ܟܲܝ ܐܲܗܡܝܼ ܡ̣ܢ ܥܘܼܗܕܵܢܗܘܿܢ ܡܥܲܗܸܕܼ ܟܠܵܐ", "ܕܗܵܐ ܟܠ ܕܲܗܘ̤ܵܐ ܡܸܥܗܲܕܼ ܥܲܗܕܹܿܗ ܒܲܟܼܬܼܝܼ̈ܒܼܵܬܹܗ ܀", ":ܠܡܵܢ ܟܲܝ ܚܲܦܝܹܗ ܠܫܲܪܒܵܐ ܓܼܠܝܝܵܐ ܗܵܘ̇ ܕܲܗܘ̤ܵܘ ܒܹܗ", "ܘܠܵܐ ܓܠ̣ܵܝܗܝ ܩܘܼܕܼܡܲܝܢ ܐܲܝܟ ܕܲܓܼܠܵܐ ܠܲܢ ܥܲܠ ܬܘܼܩܩܵܢܲܢ ܀", ":ܠܡܵܢ ܠܵܐ ܐܸܡ݂ܲܪ ܕܲܗܘ̤ܵܘ ܥܲܡ ܟܠ ܐܵܘ ܒܵܬܲܪ ܟܠ", "ܐܲܟܼܡܵܐ ܕܐܸܡ݂ܲܪ ܥܲܠ ܒܲܪܢܵܫܵܐ ܕܲܗܘ̤ܵܐ ܒܚܲܪܬܼܵܐ ܀", ":ܠܡܵܢ ܠܵܐ ܓܠ̣ܵܐ ܠܹܗ ܗܵܘ̇ ܕܲܓܼܠ̣ܵܐ ܠܹܗ ܥܲܠ ܟܠ ܡܸܕܸܿܡ", "ܕܐܝܼܬܼ ܒܲܒܼܪܝܼܬܹ̈ ܒܪܝܼܬܼܵܐ ܕܪܵܡ̇ܐ ܡ̣ܢ ܢܸܟܼܝܵܢܹ̈ܐ ܀", ":ܪܵܡ ܗ̄ܘ̣ ܟܝܵܢܗܘܿܢ ܡ̣ܢ ܢܸܟܼܝܵܢܹ̈ܐ ܦܲܓܼܪ݁ܵܢܵܝܹܐ", "ܐܦܸܢ ܐܲܡܝܼܪ ܥܲܠ ܒܲܪܢܵܫܵܐ ܕܪܵܡ ܗ̄ܘ̣ ܡ̣ܢ ܟܠ ܀", ":ܠܡܵܢ ܠܵܐ ܚܵܘܝܹܗ ܚܹܝܠ ܒܘܼܝܵܢܵܐ ܕܡܸܠܬܼܵܐ ܕܲܒܼܗܘܿܢ", "ܘܠܵܐ ܒܲܕܼܩ ܠܹܗ ܥܲܠ ܫܲܪܝܼܘܼܬܼܵܐ ܕܨܸܒܼܝܵܢܲܝ̈ܗܘܿܢ ܀", ":ܠܡܵܢ ܠܵܐ ܐܲܠܦܹܗ ܕܪܘܼܚܵܐ ܐܸܢܘܿܢ ܘܲܕܼܠܵܐ ܪܘܼܟܵܒܼ", "ܕܛܵܟ ܝܵܠܦ̇ܝܼܢ ܗ̣̄ܘܲܝܢ ܕܚܲܕܼ ܗ̄ܘ̣ ܟܝܵܢܗܘܿܢ ܘܲܕܼܟܼܝܵܢ ܢܲܦܫܲܢ ܀", ":ܒܲܟܼܝܵܢܗܘܿܢ ܚܵܪ̣ ܗܵܘ̇ ܐܘܼܡ̇ܢܵܐ ܕܟܲܝܸܢ ܐܸܢܘܿܢ", "ܘܕܲܚܙ̣ܵܐ ܕܲܦܐܹܝܢ ܟܲܣܝܼ ܐܸܢܘܿܢ ܡ̣ܢ ܚܲܙܵܝܹ̈ܐ ܀", ":ܠܲܫܒܼܝܼܚܘܼܬܼܗܘܿܢ ܚܙ̣ܵܐ ܕܲܫܒܼܝܼܚܵܐ ܡ̣ܢ ܟܠ ܕܲܒܼܪ̣ܵܐ", "ܘܐܸܢ ܡܸܬܼܓܼܠܝܵܐ ܛܵܥܹ̇ܝܢ ܐ̄ܢܵܫܵܐ ܒܲܫܒܼܝܼܚܘܼܬܼܵܗ̇ ܀", ":ܒܛܘܼܥܝܲܝ ܕܲܒܼܗܘܿܢ ܡܸܬܼܒܲܩܸܐ ܗ̄ܘ̣ܵܐ ܥܲܕܼܠܵܐ ܢܸܗܘܘܿܢ", "ܘܩܲܕܸܿܡ ܫܲܬܿܩܵܗ̇ ܒܫܸܬܼܩܵܐ ܕܐܲܪܡܝܼ ܥܲܠ ܬܬܘܼܩܵܢܗܘܿܢ ܀", ":ܠܝܲܨܪܵܐ ܚܙ̣ܵܐ ܕܡܸܬܼܪܲܓܼܪܲܓܼ ܠܡܸܕܸܿܡ ܕܲܪܓܼܝܼܓܼ", "ܥܲܠ ܗܵܝ̇ ܟܲܣܝܹܗ ܠܫܲܪܒܵܐ ܪܓܼܝܼܓܼܵܐ ܠܓܼܵܘ ܡ̣ܢ ܫܸܬܼܩܵܐ ܀", ":ܫܸܬܼܩܵܐ ܐܲܪܡܝܼ ܥܲܠ ܪܸܓܼܬܼܗܘܿܢ ܕܲܒܼܢܲܝ̈ ܐܵܕܼܵܡ", "ܕܠܵܐ ܬܸܣܬܲܬܲܪ ܪܸܓܿܬܼܵܐ ܒܝܼܫܬܵܐ ܒܪܸ̈ܥܝܵܢܲܝܗܘܿܢ ܀", ":ܒܪܸ̈ܥܝܵܢܲܗܘܿܢ ܐܲܪܡܝܼ ܦܓܼܘܼܪܹ̈ܐ ܕܠܵܐ ܝܼܕܲܥܬܼܵܐ", "ܕܠܵܐ ܡ̇ܐ ܕܝܼܕܲܥܘ̣ ܢܕܼܵܘܕܼܘܼܢ ܪܲܗܛܵܐ ܕܒܼܵܪܘܿܝܘܼܬܹܗ ܀", "ܚܙ̣ܵܐ ܗ̄ܘ̣ܵܐ ܠܪܸܡܙܹܗ ܪܲܗܛܵܐ ܝܠܝܼܠܵܐ ܕܚܘܼܫܵܒܲܝ̈ܗܘܿܢ:", "ܘܲܩܕܲܡ ܐܸܢܘܿܢ ܥܲܕܼܠܵܐ ܢܫܲܪܘܿܢ ܠܡܸܪܕܼܵܐ ܒܬܼܵܘܫܵܐ ܀", ":ܣܝܵܓܼܵܐ ܕܫܸܬܼܩܵܐ ܣܵܓܼ̣ ܒܐܲܦܲܝ̈ܗܘܿܢ ܕܒܲܥܪܝܼܪ̈ܵܝܹܐ", "ܕܠܵܐ ܢܕܘܼܫܘܼܢܵܝܗܝ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܓܼܘܼܕܵܦܲܝ̈ܗܘܿܢ ܀", ":ܩܵܠ ܓܘܼܕܵܦܗܘܿܢ ܫܡܲܥ̣ ܡ̣ܢ ܥܵܠܲܡ ܥܲܕܼܠܵܐ ܢܸܗܘܘܿܢ", "ܘܡ̣ܢ ܕܐܸܬܿܬܲܩܢܘ ܫܲܠܝܹܗ ܒܫܸܠܝܵܐ ܕܲܫܡܲܝܵܢܹ̈ܐ ܀", ":ܐܲܝܟ ܕܲܠܚܪ̈ܫܹܐ ܫܲܬܲܩ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ", "ܕܠܵܐ ܢܸܬܸܿܠ ܠܵܗ̇ ܐܲܬܼܪܵܐ ܠܛܘܼܥܝܲܝ ܕܬܲܡܠܸܟ ܒܐܲܪܥܵܐ ܀", ":ܠܲܟܼܬܼܝܼܫܘܼܬܼܵܐ ܕܛܘܼܥܝܲܝ ܫܲܠܝܼ ܫܒܸܠܝܵܐ ܕܲܒܼܗܘܿܢ", "ܕܠܵܐ ܬܸܬܼܒܲܥܪܲܪ ܘܬܸܕܼܠܘܿܚ ܐ̄ܢܵܫܵܐ ܒܲܫܓܼܝܼܫܘܼܬܼܵܗ̇ ܀", ":ܝܵ̇ܕܲܥ ܗ̄ܘ̣ܵܐ ܠܵܗ̇ ܕܒܲܥܪܝܼܪܵܝܬܵܐ ܗ̄ܝܼ ܘܩܵܛ̇ܠܲܬܼ ܐ̄ܢܵܫܵܐ", "ܡܸܛܠ ܗܵܢܵܐ ܐܲܣܪ̣ܵܗ̇ ܒܫܸܬܼܩܵܐ ܐܲܝܟ ܕܲܒܼܙܲܝܢܵܐ ܀", ":ܒܒܹܝܬܼ ܐܲܣܝܼܪܹ̈ܐ ܕܠܵܐ ܥܘܼܗܕܵܢܵܐ ܐܲܥܸܠ ܚܲܒܼܫܵܗ̇", "ܕܠܵܐ ܢܸܬܼܥܲܗܲܪ ܫܸܡ ܒܝܼܫܘܼܬܼܵܗ̇ ܒܹܝܬܼ ܐܲܪ̈ܥܵܢܹܐ ܀", ":ܠܫܸܡ ܒܝܼܫܘܼܬܼܵܗ̇ ܠܚ̣ܵܐ ܡ̣ܢ ܣܸܦܪ̈ܵܘܗܝ ܒܐܝܼܕܲܝ̈ ܡܘܼܫܹܐ", "ܕܠܵܐ ܢܸܬܼܗܲܓܿܘܿܢ ܐ̄ܢܵܫܵܐ ܒܫܲܪ̈ܒܹܿܐ ܕܲܫܟܼܝܼܪܘܼܬܼܵܗ̇ ܀", ":ܫܸܡ ܐܝܼܬܼܘܼܬܹܗ ܡܸܬܼܚܲܦܛܵܐ ܗ̄ܘ̣ܵܬܼ ܕܬܿܦܢܸܐ ܨܹܐܕܹܝܗ̇", "ܥܲܠ ܗܵܝ̇ ܟܲܦܪܹܗ ܠܲܫܡܸܵܐ ܣܲܢܝܵܐ ܡ̣ܢ ܢܵܡܘܿܣܹܗ ܀", ":ܒܵܪܘܿܝܘܼܬܼܵܐ ܓܵܢ̇ܒܵܐ ܗ̄ܘ̣ܵܬܼ ܠܵܗ̇ ܙܹܐܦܵܢܵܐܝܼܬܼ", "ܘܒܸܕܝܵܐ ܕܐܝܼܬܼܝܹ̈ܐ ܕܠܵܐ ܫܲܪܝܼܪܝܼܢ ܡܸܬܼܢܲܒܿܝܵܐ ܗ̄ܘ̣ܵܬܼ ܀", ":ܒܚܹܝܠ ܡܲܠܲܐܟܹ̈ܐ ܡܸܬܼܚܲܝܠܵܐ ܗ̄ܘ̣ܵܬܼ ܡܚܝܼܠܲܬܼ ܚܲܝܠܵܐ", "ܘܲܒܼܦܲܐܝܘܼܬܼܗܘܿܢ ܡܣܲܬܿܪܵܐ ܗ̄ܘ̣ܵܬܼ ܠܵܗ̇ ܠܲܫܟܼܝܼܪܘܼܬܼܵܗ̇ ܀", ":ܐܝܼܬܼܝܹ̈ܐ ܕܐܲܝܬܿܝܼܘ ܒܪܝܼܬܼܵܐ ܠܓܸܠܝܵܐ ܡܟܲܢܝܵܐ ܗ̄ܘ̣ܵܬܼ ܠܗܘܿܢ", "ܘܕܲܒܼܥܘܕܼܪܵܢܗܘܿܢ ܬܲܠܝܵܐ ܒܪܝܼܬܼܵܐ ܘܲܢܛܝܼܪ ܥܵܠܡܵܐ ܀", ":ܠܕܲܪܓܼܵܐ ܪܵܡܵܐ ܕܐܲܠܵܥܗܘܼܬܼܵܐ ܡܥܲܠܝܵܐ ܗ̄ܘ̣ܵܬܼ ܠܗܘܿܢ", "ܘܒܼܵܪ̈ܝܲܝ ܟܠܵܐ ܘܢܵܛܪ̈ܲܝ ܟܠܵܐ ܡܫܲܡܗܵܐ ܗ̄ܘ̣ܵܬܼ ܠܗܘܿܢ ܀", ":ܠܵܘ ܕܡܲܠܲܐܟܹ̈ܐ ܡܸܬܼܥܲܠܹܝܢ ܗ̄ܘ̣ܵܘ ܠܗܵܢܵܐ ܪܵܘܡܵܐ", "ܐܸܠܵܐ ܕܛܘܼܥܝܲܝ ܡܸܬܼܓܵܘܣܵܐ ܗ̄ܘ̣ܵܬܼ ܒܲܫܡܵܗܲܝ̈ܗܘܿܢ ܀", ":ܘܠܵܘ ܬܘܼܒܼ ܛܘܼܥܝܲܝ ܠܵܘ ܗ̤ܝ ܩܢܘܿܡܵܗ̇ ܡܸܫܬܿܓܼܫܵܐ ܗ̄ܘ̣ܵܬܼ", "ܒܲܕܼܠܵܐ ܩܲܢܝܵܐ ܩܢܘܿܡ̇ܐ ܕܐܝܼܬܼܵܘܗܝ ܒܝܲܕܼ ܣܘܼܥܪ̈ܵܢܹܐ ܀", ":ܨܸܒܼܝܵܢ ܫܹܐܕܹ̈ܐ ܘܝܲܨܪܵܐ ܕܐ̄ܢܵܫܵܐ ܪܓܼܝܼܓܼ ܗ̄ܘ̣ܵܐ ܠܗܵܕܹܐ", "ܘܲܠܒܼܝܼܫܘܼܬܗܘܿܢ ܟܠ̣ܵܐ ܗܵܘ̇ ܕܲܟܼܠܵܐ ܒܚܲܕܼ ܡܲܠܲܐܟܹ̈ܐ ܀", ":ܒܒܼܝܼܫܘܼܬܼ ܒܝܼܫܹ̈ܐ ܚܵܪ̣ ܗܵܘ̇ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣", "ܘܟܲܣܝܵܗ̇ ܠܛܵܒܼܬܼܵܐ ܕܲܒܼܪ̈ܘܼܚܵܢܹܐ ܕܠܵܐ ܬܸܨܛܲܚܸܐ ܀", "ܡ̣ܢ ܨܘܿܚܝܼܬܼܵܐ ܟܠ̣ܵܗ̇ ܠܲܒܼܪܝܼܬܼܗܘܿܢ ܕܙܲܗܝܲܝ̈ ܢܲܦܫܵܐ:", "ܘܐܲܝܟ ܕܲܒܼܓܲܙܵܐ ܣܵܡ̣ܵܗ̇ ܒܫܸܬܼܩܵܐ ܕܠܵܐ ܬܸܬܼܒܲܥܪܲܪ ܀", ":ܒܛܲܒܼܥܵܐ ܕܫܸܬܼܩܵܐ ܛܲܒܼܥܹܗ ܠܓܲܙܵܐ ܕܲܒܼܢܲܝ̈ ܒܲܝܬܹܿܗ", "ܕܠܵܐ ܢܵܘܒܿܕܼܘܼܢܵܝܗܝ ܥܲܒܼ̈ܕܹܿܐ ܒܝܼܫܹ̈ܐ ܡܩܝܼܡܲܝ̈ ܡܸܪܕܵܐ ܀", ":ܡܸܪܕܼܵܐ ܡܩܝܼܡ ܗ̄ܘ̣ܵܐ ܬܸܓܼܡܵܐ ܕܫܹܐܕܹ̈ܐ ܥܲܠ ܐܝܼܬܼܘܼܬܹܗ", "ܘܐܲܣܓܿܝܼ ܡܸܪܕܹܿܗ ܠܚܸܣܢܵܐ ܕܲܒܼܢ̣ܵܐ ܩܕܼܵܡ ܪܸܓܼܬܼܗܘܿܢ ܀", ":ܚܸܣܢܵܐ ܪܵܡ̇ܐ ܒܢ̣ܵܐ ܒܝܲܕܼ ܫܸܬܼܩܵܐ ܕܡ̣ܢ ܪ̈ܘܼܚܵܢܹܐ", "ܘܲܠܓܼܵܘ ܡܸܢܹܗ ܣܵܡ̣ ܬܘܼܩܵܢܗܘܿܢ ܒܲܙܗܝܼܪܘܼܬܼܵܐ ܀", ":ܚܲܟܿܝܼܡܵܐܝܼܬܼ ܣܥ݂ܲܪ ܗܵܘ̇ ܪܸܡܙܵܐ ܡܚܲܟܸܿܡ ܟܠܵܐ", "ܕܣܲܬܿܪܵܗ̇ ܠܛܵܒܼܬܼܵܐ ܡ̣ܢ ܒܝܼܫܘܼܬܼܵܐ ܕܒܼܝܼܫܹ̈ܐ ܀", ":ܐܘܿ ܠܹܟܼܝ ܒܝܼܫܵܐ ܟܡܵܐ ܒܝܼܫ ܝܲܨܪܵܐ ܕܡܲܪܵܚܘܼܬܹܟܼܝ", "ܕܐܵܦ ܒܵܪܘܿܝܵܐ ܡܣܲܬܲܪ ܡܸܢܹܟܼܝ ܛܵܒܼܬܵܐ ܕܛܘܼܒܹܗ ܀", ":ܐܘܿ ܠܹܟܼܝ ܛܘܼܥܝܲܝ ܕܲܒܼܛܵܥܲܝ̈ܵܐ ܟܡܵܐ ܡܲܪܵܚܵܐ ܐ̄ܢܬܿܝ", "ܕܡܲܬܼܩܸܢ ܟܠܵܐ ܙܗܝܼܪ ܒܲܥܒܼܵܕܹ̇ܗ ܡ̣ܢ ܓܘܼܢܵܝܹܟܼܝ ܀", ":ܐܘܿ ܠܲܣܢܝܼܬܼܵܐ ܕܡܲܣܢܹܐ ܚܵܘܪܵܗ̇ ܠܲܕܼܚܵܐܲ݁ܪ ܒܵܗ̇", "ܕܟܲܣܝܹܗ ܛܵܒܼܵܐ ܠܫܘܼܦܪܵܐ ܕܥܲܡܠܹܗ ܡ̣ܢ ܒܵܒܼܵܬܼ̈ܗ̇ ܀", ":ܐܘܿ ܠܡܲܣܠܲܝܬܵܐ ܕܡܲܣܠܲܝ ܫܸܡܥܵܗ̇ ܥܲܠ ܫܵܡ̇ܘܿܥܹ̈ܐ", "ܕܢܸܕܲܬ̤ ܡܸܢܵܗ̇ ܠܒܼܵܪܹܐ ܒܪܝܼܬܼܵܐ ܡ̣ܢ ܫܘܼܪܵܝܵܐ ܀", ":ܡ̣ܢ ܫܘܼܪܵܝܵܐ ܚܙ̣ܵܗ̇ ܠܲܚܙܵܬܼܵܐ ܕܲܟܼܡܵܐ ܢܕܼܝܼܕܼܵܐ", "ܘܐܲܗܦܸܟ ܐܲܦܵܘ̈ܗܝ ܕܠܵܐ ܢܚܘܼܪ ܨܹܐܕܹܝ̇ ܒܬܼܘܼܩܵܢ ܥܝܼܪܹ̈ܐ ܀", ":ܘܐܸܢ ܒܵܪܘܿܝܵܐ ܠܵܐ ܨܒܼܵܐ ܕܢܸܚܙܹܝܗ̇ ܠܲܡܫܲܟܲܪܬܼܵܐ", "ܡܲܢ̣ܘܼ ܕܢܲܡܪܲܚ ܘܢܸܬܼܒܲܩܸܐ ܒܵܗ̇ ܒܦܲܪܨܘܿܦ ܚܘܼܒܵܐ ܀", ":ܒܦܲܪܨܘܿܦ ܚܘܼܒܵܐ ܠܵܐ ܙܵܕܹܩ ܠܲܢ ܕܲܢܚܘܼܪ ܨܹܐܕܹܝܗ̇", "ܕܕܲܠܡܵܐ ܢܸܗܘܸܐ ܫܟܼܝܼܪ݁ܲܝ ܚܸܙܘܵܐ ܒܕܼܘܼܡܝܵܐ ܕܼܠܵܗ̇ ܀", ":ܕܘܼܡܝܵܗ̇ ܟܲܣܝܹܗ ܠܕܘܼܡܝܵܐ ܕܥܝܼܪܹ̈ܐ ܡ̣ܢ ܪܸܥܝܵܢܲܢ", "ܘܐܸܠܘܼܠܵܐ ܗ̄ܘ̣ܵܬܼ ܓܠܸܐ ܗ̄ܘ̣ܵܐ ܠܥܹܢܲܝܢ ܡ̣ܢ ܫܘܼܪܵܝܵܐ ܀", ":ܘܐܸܢ ܗܵܟܲܢ ܒܝܼܫ ܚܝܵܪܵܗ̇ ܐܲܝܟ ܕܐܵܦ ܒܝܼܫ ܗ̄ܘ̣", "ܡܲܢ ܠܵܐ ܢܲܗܦܸܟ ܚܙܵܬܼܵܐ ܕܠܸܒܹܿܗ ܡ̣ܢ ܥܸܢܝܵܢܵܗ̇ ܀", ":ܥܪܘܿܩܘ ܟܹܝܬܼ ܐ̄ܢܵܫܵܐ ܡ̣ܢ ܥܸܢܝܵܢܵܗ̇ ܕܒܼܝܼܫܬܵܐ ܒܝܼܫܬܵܐ", "ܕܠܵܐ ܬܸܬܼܓܲܠܙܘܼܢ ܡ̣ܢ ܥܸܢܝܵܢܵܗ̇ ܕܛܵܒܼܬܼܵܐ ܛܵܒܼܬܵܐ ܀", ":ܚܙ̣ܵܘ ܡ̇ܢ ܣܸܥܪܲܬ̤ ܡ̣ܢ ܫܘܼܪܵܝܵܐ ܕܫܘܼܪܵܝ ܙܲܒܼܢܹ̈ܐ", "ܕܠܵܐ ܝܸܗ̄ܒܲܬ̤ ܠܲܢ ܕܢܸܚܙܸܐ ܒܪܝܼܬܼܵܐ ܕܲܫܡܲܝܵܢܹ̈ܐ ܀", ":ܦܲܐܝܵܐ ܒܪܝܼܬܼܗܘܿܢ ܡ̣ܢ ܒܸܪ̈ܝܵܬܼܵܐ ܕܲܗ̤ܘܲܝ̈ ܥܲܡܗܘܿܢ", "ܘܣܵܗܹ̇ܕܼ ܛܲܟܼܣܵܐ ܕܣܵܥܘܿܘܼܬܼܗܘܿܢ ܕܲܟܼܡܵܐ ܦܲܐܝܵܐ ܀", ":ܪܓܼܝܼܓܼܵܐ ܚܙܵܬܼܗܘܿܢ ܘܩܲܠܝܼܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ", "ܘܡܲܢ̣ܘܼ ܣܵܦܹ̇ܩ ܕܲܢܚܘܼܪ ܫܲܦܝܼܪ ܒܛܘܼܟܵܣܲܝ̈ܗܘܿܢ ܀", ":ܒܛܲܟܼܣܵܐ ܦܲܐܝܵܐ ܛܲܟܸܿܣ ܐܸܢܘܿܢ ܗܵܘ̇ ܡܲܬܼܩܸܢ ܟܠ", "ܕܲܒܼܛܲܟܼܣܲܝ̈ܗܘܿܢ ܢܛܲܟܸܿܣ ܥܵܠܡܵܐ ܒܲܥܪܝܼܪܵܝܵܐ ܀", ":ܠܛܘܼܟܵܣ ܥܵܠܡܵܐ ܛܲܟܸܿܣ ܐܸܢܘܿܢ ܒܲܡܠܝܼܠܘܼܬܼܵܐ", "ܕܠܵܐ ܬܸܗܘܸܐ ܠܵܗ̇ ܒܪܝܼܬܼܵܐ ܒܠܝܼܠܬܵܐ ܘܲܕܼܠܵܐ ܛܲܟܼܣܵܐ ܀", ":ܠܵܘ ܕܲܒܼܨܝܼܪ ܗ̄ܘ̣ܵܐ ܕܲܢܛܲܟܸܿܣ ܟܠ ܛܲܟܸܿܣ ܐܸܢܘܿܢ", "ܐܸܠܵܐ ܕܢܵܘܕܲܥ ܕܐܵܦ ܬܘܼܩܵܢܹܗ ܒܛܲܟܼܣܵܐ ܡܛܲܟܲܣ ܀", ":ܥܲܡ ܒܸܪ݁ܝܵܬܼܵܐ ܫܲܬܿܝܼ̈ܩܵܬܼܵܐ ܬܲܩܸܢ ܐܸܢܘܿܢ", "ܕܠܵܐ ܢܸܬܿܬܿܪܝܼܡܘܼܢ ܘܢܸܛܥܘܿܢ ܛܲܟܼܣܵܐ ܕܒܼܵܪܘܿܝܘܼܬܹܗ ܀", ":ܥܲܡ ܠܵܐ ܡܡܠܝܼܠܹ̈ܐ ܐܲܥܸܠ ܐܸܢܘܿܢ ܠܒܹܝܬܼ ܝܘܼܠܦܵܢܵܐ", "ܕܠܵܐ ܢܸܬܼܚܲܬܿܪܘܼܢ ܕܕܼܵܡ ܠܵܐ ܣܢܝܼܩܝܼܢ ܥܲܠ ܕܘܼܪܵܫܵܐ ܀", ":ܒܩܵܠܵܐ ܓܼܠܝܵܐ ܐܲܫܡܲܥ ܐܸܢܘܿܢ ܚܹܝܠ ܟܲܣܝܘܼܬܹܗ", "ܕܢܸܗܘܘܿܢ ܝܵ̇ܕܼܥܝܼܢ ܕܐܝܼܬܼ ܐܝܼܬܼܘܼܬܼܵܐ ܕܟܲܣܝܵܐ ܡܸܢܗܘܿܢ ܀", ":ܐܲܝܟ ܕܲܠܫܲܒܼܪܹ̈ܐ ܚܲܟܸܿܡ ܐܸܢܘܿܢ ܒܒܼܵܪܘܿܝܘܼܬܹܗ", "ܕܠܵܐ ܢܸܬܿܕܼܵܘܕܼܘܼܢ ܒܗܸܕܼܪܵܐ ܘܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀", ":ܒܪܸܡܙܵܐ ܙܥܘܿܪܵܐ ܐܸܡ݂ܲܪ ܘܲܗܘ̤ܵܘ ܐܲܝܟ ܟܠ ܕܲܗܘ̤ܵܐ", "ܘܥܲܡ ܟܠܡܸܕܹܿܡ ܐܲܫܘܝܼ ܐܸܢܘܿܢ ܒܥܵܒܼܘܿܕܼܘܼܬܼܵܐ ܀", ":ܥܲܒܼ̈ܕܹܿܐ ܐܸܢܘܿܢ ܡܟܵܐ ܐܸܢ ܐܲܡܝܼܪ ܕܪܘܼܚܵܐ ܐܸܢܘܿܢ", "ܘܡ̣ܢ ܚܲܕܼ ܚܲܝܠܵܐ ܩܢ̣ܵܘ ܟܘܼܝܵܢܵܐ ܠܡܸܦܪܲܚ ܒܐܵܐܲܪ ܀", ":ܚܹܝܠ ܒܵܪܘܿܝܵܐ ܚܲܝܸܠ ܐܸܢܘܿܢ ܠܡܸܣܥܲܪ ܚܲܝܠܹ̈ܐ", "ܘܗܘ̤ ܥܒ݂ܲܕ ܐܸܢܘܿܢ ܥܲܒܼ̈ܕܹܿܐ ܛܵܒܹ̈ܐ ܕܣܵܥܘܿܪܘܼܬܹܗ ܀", ":ܚܲܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܙܵܘܼܕܼ ܐܸܢܘܿܢ", "ܘܲܫܦܝܼܥܵܐܝܼܬܼ ܐܲܥܬܲܪ ܐܸܢܘܿܢ ܒܚܹܐܪܘܼܬܼ ܢܲܦܫܵܐ ܀", ":ܣܲܡ ܚܲܝܘܼܬܼܵܐ ܘܚܹܐܪܘܼܬܼ ܢܲܦܫܵܐ ܣܵܡ̣ ܒܲܟܼܝܵܢܗܘܿܢ", "ܘܲܟܼܝܵܢܵܐܝܼܬܼ ܐܲܚܝܼ ܐܸܢܘܿܢ ܘܚܲܪܲܪ ܐܸܢܘܿܢ ܀", ":ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ ܝܲܩܲܪ ܐܸܢܘܿܢ", "ܘܲܒܼܚܹܐܪܘܼܬܼܵܐ ܕܠܵܐ ܡܸܬܼܚܲܣܢܵܐ ܐܲܥܬܲܪ ܐܸܢܘܿܢ ܀", ":ܥܘܼܬܼܪܵܐ ܪܲܒܵܐ ܕܦܵܪܘܿܫܘܼܬܼܵܐ ܝܲܗ̣̄ܒܼ ܒܐܝܼܕܲܝ̈ܗܘܿܢ", "ܕܠܵܐ ܢܸܣܬܲܢܩܘܼܢ ܠܡܹܐܙܲܦ ܡܸܕܸܿܡ ܡ̣ܢ ܫܲܬܿܝܼܩܹ̈ܐ ܀", ":ܕܠܵܐ ܣܘܼܢܩܵܢܵܐ ܐܲܥܡܲܪ ܐܸܢܘܿܢ ܒܥܵܠܡܵܐ ܣܢܝܼܩܵܐ", "ܘܲܕܼܠܵܐ ܠܹܐܘܬܼܵܐ ܐܲܥܢܝܼ ܐܸܢܘܿܢ ܒܣܘܼܢܩܵܢ ܚܲܝܲܝ̈ܢ ܀", ":ܢܘܼܪܵܐ ܘܪܘܼܚܵܐ ܫܲܡܲܗ ܐܸܢܘܿܢ ܒܦܘܼܡ ܒܲܪ ܐܝܼܫܲܝ", "ܘܛܵܒܼ ܡ̣ܢ ܗܵܠܹܝܢ ܩܲܠܝܼܠ ܕܵܘܩܵܐ ܕܪܸ̈ܥܝܵܢܲܝܗܘܿܢ ܀", ":ܢܘܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܛܵܝ̇ܣܝܼܢ ܒܐܵܐܲܪ", "ܘܠܵܐ ܡܸܬܼܥܵܘܕܼܝܼܢ ܠܵܐ ܡ̣ܢ ܢܘܼܪܵܐ ܘܠܵܐ ܡ̣ܢ ܪܘܼܚܵܐ ܀", ":ܒܹܝܬܼ ܐܸܣܛܘܼܟܼܣܹ̈ܐ ܣܲܩܘܼܒܼܠܵܝܹ̈ܐ ܡܡܲܨܥܝܼܢ ܩܵܝ̇ܡܝܼܢ", "ܘܠܵܐ ܡܸܣܬܲܓܿܦܝܼܢ ܠܵܐ ܡ̣ܢ ܥܲܪܝܵܐ ܘܠܵܘ ܡ̣ܢ ܚܘܼܡ̇ܐ ܀", ":ܒܓܼܵܘ ܡܸܢܝܵܢܵܐ ܕܝܵܘܡܹ̈ܐ ܘܝܲܪ̈ܚܹܐ ܚܒܼܝܼܫܝܼܢ ܐܲܝܟ ܟܠ", "ܘܠܵܐ ܡܸܣܬܲܢܩܝܼܢ ܥܲܠ ܫܘܼܚܠܵܦܵܐ ܕܛܵܒܼ ܡ̣ܢ ܚܲܒܼܪܹܗ ܀", ":ܐܲܝܟ ܚܲܕܼ ܝܵܘܡ̇ܐ ܚܫܝܼܒܼ ܗܵܢ ܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ", "ܒܗܵܝ̇ ܕܐܵܦ ܚܲܕܼ ܗ̄ܘ̣ ܝܵܘܡ̇ܐ ܕܗܵܦܹ̇ܟ ܥܲܠ ܟܠ ܝܵܘܡܝܼ̈ܢ ܀", ":ܚܲܕܼ ܗ̄ܘ̣ ܝܵܘܡ̇ܐ ܕܪܵܕܹܐ ܒܥܵܠܡܵܐ ܡ̣ܢ ܫܘܼܪܵܝܵܐ", "ܘܥܲܡܹܗ ܕܪܲܗܛܹܗ ܪܵܗ̇ܛܝܼܢ ܗܸܢܘ̣ܿܢ ܕܠܵܐ ܩܘܼܛܵܥܵܐ ܀", ":ܠܵܐ ܡܸܬܼܩܲܛܥܝܼܢ ܪܸ̈ܥܝܵܢܲܝܗܘܿܢ ܒܡܸܢܼܚܹܗ ܕܙܲܒܼܢܵܐ", "ܕܡ̇ܪܹܗ ܕܙܲܒܼܢܵܐ ܚܲܝܸܠ ܐܸܢܘܿܢ ܠܡܸܛܲܪ ܙܲܒܼܢܵܐ ܀", ":ܐܘܿ ܠܪܸܥܝܵܢܵܐ ܩܢܸܐ ܚܘܼܡܣܵܢܵܐ ܕܓܲܢ̄ܒܵܪܘܼܬܼܵܐ", "ܕܠܵܐ ܡܸܬܼܪܲܦܸܐ ܡ̣ܢ ܣܲܩܘܼܒܼܠܹ̈ܐ ܕܚܕܼܝܼܪܝܼܢ ܠܹܗ ܀", ":ܐܘܿ ܠܚܹܝܠ ܚܲܝܠܵܐ ܐܲܠܵܗܵܝܵܐ ܕܲܒܼܪ̈ܘܼܚܵܢܹܐ", "ܕܐܲܚܝܼܕܼ ܥܵܠܡܵܐ ܘܲܡܕܲܒܲܪ ܠܹܗ ܒܲܒܼܢܲܝ̈ ܒܲܝܬܹܿܗ ܀", ":ܐܘܿ ܠܲܥܒܼܝܼ̈ܕܹܐ ܕܲܥܒܲܕܼ ܐܸܢܘܿܢ ܗܵܘ̇ ܕܲܥܒ݂ܲܕܼ ܟܠ", "ܕܥܵܒܼ̇ܕܿܝܼܢ ܡܸܕܸܿܡ ܕܪܵܡ ܡ̣ܢ ܚܲܝܠܵܐ ܕܲܩܢܘܿܡܲܝ̈ܗܘܿܢ ܀", ":ܐܹܝܘ ܠܲܟܼܝܵܢܵܐ ܕܟܲܕܼ ܠܵܐ ܐܝܼܬܼܵܘܗܝ ܐܸܬܼܵܐ ܠܓܸܠܝܵܐ", "ܘܡ̣ܢ ܕܐܸܬܿܬܲܩܲܢ ܫܲܪܝܼ ܡܕܲܡܸܐ ܒܲܡܬܲܩܢܵܢܹܗ ܀", ":ܐܘܿ ܠܡܵܘܗܲܒܼܬܼܵܐ ܕܠܵܐ ܡܸܣܬܲܝܟܼܵܐ ܒܲܡܩܲܒܿܠܵܢܹܝ̈ܗ̇", "ܕܝܸܗ̄ܒܲܬ̤ ܢܲܦܫܵܗ̇ ܕܲܢܣܲܝܟܼܘܢܵܗ̇ ܡܸܣܬܲܒܝܟܼܵܢܹ̈ܐ ܀", ":ܐܘܿ ܠܪܲܒܿܘܼܬܼܵܐ ܕܡ̣ܢ ܪܲܒܿܘܼܬܼܵܐ ܐܲܠܵܗܵܝܬܵܐ", "ܕܲܓܼܠܵܬ̤ ܗܸܕܼܣܵܗ̇ ܒܡܸܕܸܿܡ ܩܲܠܝܼܠܠ ܡ̣ܢ ܒܸܪ̈ܝܵܬܼܵܗ̇ ܀", ":ܡܸܕܹܿܡ ܩܲܠܝܼܠ ܐܝܼܬܼܵܘܗܝ ܟܝܢܵܐ ܕܲܫܡܲܝܵܢܹ̈ܐ", "ܘܗܵܢܵܘ̇ ܬܲܗܪܵܐ ܕܒܲܙܥܘܿܪܘܼܬܹܗ ܡܕܲܒܲܪ ܟܠܵܐ ܀", ":ܙܥܘܿܪ ܗ̄ܘ̣ ܟܝܵܢܗܘܿܢ ܠܦܘܼܬܼ ܪܲܒܿܘܿܬܼܵܐ ܕܓܼܘܼܫܡܹ̈ܐ ܥܒܲܝ̈ܵܐ", "ܘܠܵܐ ܡܸܬܼܦܲܚܡܝܼܢ ܥܲܡ ܦܲܩ̈ܥܵܬܼܵܐ ܘܛܘܼܪܹ̈ܐ ܪ̈ܵܡܹܐ ܀", ":ܡܟܲܝܲܢ ܐܸܢܘܿܢ ܡ̣ܢ ܐܸܣܦܹܪܵܐ ܕܫܸܡܫܵܐ ܘܣܲܗܪܵܐ", "ܘܟܲܕܼ ܛܵܒܼ ܗܵܟܲܢ ܠܵܐ ܡܨܹܝܢ ܣܗ̇ܛܝܼܢ ܒܸܠܥܵܕܲܝܗܗܘܿܢ ܀", ":ܐܘܿ ܠܲܟܼܝܵܢܵܐ ܕܡܲܪܗܸܛ ܢܘܼܗܪܵܐ ܒܢܲܗܝܼܪܘܼܬܹܗ", "ܘܲܛܥܝܼܢ ܡܸܕܹܿܡ ܕܪܲܒ ܡ̣ܢ ܚܲܝܠܹܗ ܕܠܵܐ ܡܘܼܫ̈ܚܵܬܼܵܐ ܀", ":ܐܘܿ ܠܢܲܗܝܼܪܹ̈ܐ ܕܦܵܪܚܝܼܢ ܒܐܵܐܲܪ ܥܲܡ ܢܲܗܝܼܪܹ̈ܐ", "ܘܠܵܐ ܡܸܬܼܥܵܘܕܼܵܐ ܢܲܗܝܼܪܘܼܬܼܗܘܿܢ ܡ̣ܢ ܚܸܫܘܿܟܼܵܐ ܀", ":ܐܘܿ ܠܦܵܪ̈ܘܿܚܹܐ ܕܲܩܢܹܝܢ ܓܸܦܹ̈ܐ ܕܠܵܐ ܪܘܼܟܵܒܼܵܐ", "ܕܦܵܪܚܝܼܢ ܘܛܵܝ̇ܣܝܼܢ ܟܲܕܼ ܠܵܐ ܠܵܐܹ̇ܝܢ ܒܣܘܼܥܪ̈ܵܢܲܝܗܘܿܢ ܀", ":ܐܘܿ ܠܲܒܼܪܝܼܬܼܵܐ ܕܡ̣ܢ ܒܵܪܘܿܝܵܐ ܠܵܐ ܡ̇ܝܘܿܬܼܵܐ", "ܕܩܲܢܝܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܒܵܪܘܿܝܵܐ ܀", ":ܐܘܿ ܒܵܪܘܿܝܵܐ ܕܚܲܝ ܒܲܟܼܝܵܢܹܗ ܘܪܵܡ ܒܐܝܼܬܼܘܼܬܹܗ", "ܕܫܵܘܘܬܸܿܦ ܠܥܲܒܼܕܵܘ̈ܗܝ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀", ":ܐܘܿ ܕܐܲܡܝܼܢܵܐ ܐܲܡܝܼܢܘܼܬܼܵܐ ܕܐܲܡܝܼܢܘܼܬܹܗ", "ܕܝܲܗ̄ܒܼ ܠܲܒܼܪܝܼܬܹܗ ܐܲܡܝܼܢܘܼܬܼܵܐ ܕܠܵܐ ܡܸܬܼܦܲܣܩܵܐ ܀", ":ܐܘܿ ܟܡܵܐ ܪܲܒܵܐ ܫܦܝܼܥܘܼܬܼ ܚܘܼܒܵܟ ܡܲܬܼܩܸܢ ܟܠܵܐ", "ܕܬܵܦ ܠܲܥܒܼܵܕܼܵ݁ܟ ܥܒ݂ܲܕܿܬܵܝܗܝ ܚܲܒܼܪܵܐ ܒܪܲܒܿܘܼܬܼ ܫܘܼܒܼܚܵܟ ܀", ":ܫܒܝܼܚ ܬܘܼܩܵܢܵܟ ܠܵܘ ܐܲܟܼܟܵܬܼܵܟ ܚܵܣ ܠܵܐ ܐܝܼܬܹܝܗ̇", "ܕܐܲܢ̄ܬܿ ܒܵܪܘܿܝܵܐ ܐ̄ܢܬܿ ܘܲܥܒܼܵܕܼ݁ ܐܝܼܕܲܝ̈ܟ ܒܛܲܝܒܘܼ ܥܒ݂ܲܕܿܬܵܝܗܝ ܀", ":ܡ̣ܢ ܬܸܫܒܿܘܿܚܬܵܐ ܕܲܫܒܼܝܼܚܘܼܬܼܵܟ ܡܠܹܝܢ ܬܘܼܩܵܢܲܝ̈ܟ", "ܘܐܝܼܬܲܝܗܘܿܢ ܒܵܟ ܘܠܵܐ ܡܸܬܼܚܲܠܛܝܼܢ ܥܲܡ ܐܝܼܬܼܘܼܬܼܵܟ ܀", ":ܐܝܼܬܿܝܟ ܘܐܝܼܬܲܝܟ ܠܒܲܪ ܡ̣ܢ ܕܝܼܠܵܟ ܘܲܒܼܓܼܵܘ ܕܝܼܠܵܟ", "ܘܐܲܡܝܼܢܘܼܬܼܵܟ ܠܵܐ ܡܸܬܼܕܲܪܟܵܐ ܡ̣ܢ ܒܲܥܵܝܝܹ̈ܐ ܀", ":ܠܵܐ ܡܸܬܿܕܲܪܟܲܬܿ ܡ̣ܢ ܡܲܠܵܠܹ̈ܐ ܕܲܡܡܲܠܠܝܼܢ ܒܵܟ", "ܒܲܕܼܠܲܝܬܿ ܡܸܠܬܼܵܐ ܕܣܵܦ̇ܩܵܐ ܕܬܹܐܡܲܪ ܕܐܲܝܟܲܢ ܐܝܼܬܲܝܟ ܀", ":ܡܲܢ̣ܘܼ ܣܵܦܹ̇ܩ ܕܢܸܬܼܢܸܐ ܫܘܼܒܼܚܵܐ ܕܲܫܒܼܝܼܚܘܼܬܼܵܟ", "ܕܐܵܦ ܐܸܢ ܣܵܦܹ̇ܩ ܠܵܟ ܝܲܬܿܝܼܪܵܐ ܗ̄ܘ̣ ܫܘܼܒܼܚܵܐ ܕܡܸܢܲܢ ܀", ":ܡ̣ܢ ܝܲܬܿܝܼܪܘܼ ܡܫܲܒܲܚ ܐܲܝܢܵܐ ܕܲܡܫܲܒܲܚ ܠܵܟ", "ܒܲܕܼܪܵܡ ܫܘܼܒܼܚܵܟ ܡ̣ܢ ܬܸܫܒܿܘܿܚܬܵܐ ܘܡ̣ܢ ܓܘܼܢܵܝܵܐ ܀", ":ܫܘܸܐ ܗ̄ܘ̣ ܠܐܘܼܬܼܘܼܬܼܵܟ ܫܘܼܒܼܚܵܐ ܫܒܼܝܼܚܵܐ ܘܨܲܥܪܵܐ ܨܥܝܼܪܵܐ", "ܘܚܲܕܼ ܐܸܢܘܿܢ ܠܵܟ ܩܵܠ ܩܘܼܠܵܣܵܐ ܘܩܵܠ ܓܘܼܢܵܝܵܐ ܀", ":ܒܝܲܕܼ ܗܸܠ̈ܠܵܬܼܵܐ ܒܵܥܹ̇ܝܬܿ ܫܘܼܒܼܚܵܐ ܡ̣ܢ ܬܘܼܩܵܢܵܟ", "ܕܡ̇ܐ ܕܲܡܫܲܒܲܚ ܢܸܗܘܸܐ ܫܒܼܝܼܚܵܐ ܒܗܵܝ̇ ܕܲܡܫܲܒܲܚ ܀", ":ܠܵܐ ܐ̄ܢܵܫ ܫܲܒܿܚܵܟ ܥܲܕܼܠܵܐ ܬܿܝܬܸܿܐ ܒܪܝܼܬܼܵܐ ܠܓܸܠܝܵܐ", "ܡ̇ܕܹܝܢ ܓܼܠܝܵܐ ܗ̄ܝܼ ܕܐܵܦ ܠܵܐ ܗܵܫܵܐ ܡܸܫܬܲܒܲܚ ܐܲܢ̄ܬܿ ܀", ":ܠܵܘ ܬܸܫܒܿܘܿܚܬܼܵܐ ܫܲܒܿܚܘܼܟ ܥܝܼܪܹ̈ܐ ܥܲܕܼܠܵܐ ܢܸܗܘܘܿܢ", "ܕܐܸܠܘܼܠܵܐ ܗܘ̤ܵܘ ܐܵܦܠܵܐ ܒܫܘܼܒܼܚܵܟ ܡܸܬܼܒܲܣܡܝܼܢ ܗ̄ܘ̣ܵܘ ܀", ":ܗܘܵܝܵܐ ܩܲܕܿܝܼܡ ܠܲܡܫܲܒܿܚܵܢܹ̈ܐ ܠܵܘ ܬܸܫܒܿܘܿܚܬܼܵܐ", "ܡ̇ܕܹܝܢ ܫܘܼܒܼܚܵܐ ܠܥܸܠܲܬܼ ܫܘܼܒܼܚܵܐ ܗ̄ܘ̣ ܕܲܡܫܲܒܿܚܚܵܢܹ̈ܐ ܀", ":ܐܘܿ ܟܡܵܐ ܫܒܼܝܼܚܵܐ ܗܵܝ̇ ܐܝܼܬܼܘܼܬܼܵܐ ܡܫܲܒܿܚܲܬܼ ܥܒܼܵܕ̈ܝܗ̇", "ܕܥܸܒܼܕܲܬ̤ ܐܸܢܘܿܢ ܩܲܢܝܲܝ̈ ܫܘܼܒܼܚܵܐ ܒܥܸܠܲܬܼ ܫܘܼܒܼܚܵܗ̇ ܀", ":ܫܒܝܼܚ ܬܘܼܩܵܢܵܐ ܕܲܫܡܲܝܵܢܹ̈ܐ ܐܲܟܼܡܵܐ ܕܲܫܒܼܝܼܚ", "ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܐܸܢܘܿܢ ܗܘ̤ܵܘ ܘܐܸܫܬܲܒܲܚܘܼ ܀", ":ܬܲܗܪܵܐ ܗ̄ܘ̣ ܕܐܲܝܟܲܢ ܡ̣ܢ ܠܵܐ ܡܸܕܸܿܡ ܗܘ̤ܵܘ ܫܲܦܝܼܪܹ̈ܐ", "ܘܐܲܝܟܲܢ ܫܸܦܪܲܬ̤ ܫܲܦܝܼܪܘܼܬܼܗܘܿܢ ܒܸܠܥܵܕܼ ܡܸܕܹܿܡ ܀", "ܡܠܘܿܠܵܐ ܕܡܸܕܹܿܡ ܗܵܘܹ̇ܐ ܥܸܠܬܼܵܐ ܠܗܵܘ̇ ܡ̇ܐ ܕܗܵܘܹ̇ܐ:", "ܘܡܲܢ ܠܵܐ ܢܸܬܼܗܲܪ ܕܲܫܦ݂ܲܪܘ ܥܝܼܪܹ̈ܐ ܒܸܠܥܵܕܼ ܡܸܕܹܿܡ ܀", ":ܗܵܘ̇ ܦܘܼܩܕܼܵܢܵܐ ܕܐܸܡ݂ܲܪ ܘܲܗܘ̤ܵܘ ܚܠܵܦ ܡܸܕܹܿܡ", "ܘܗܘ̤ ܡܲܠܝܼ ܠܗܘܿܢ ܕܘܼܟܲܬܼ ܛܲܟܼܣܵܐ ܕܐܘܼܡ̇ܢܘܼܬܼܵܐ ܀", ":ܪܸܡܙܵܐ ܕܲܗܘ̤ܵܐ ܡܠܘܿܠܵܐ ܘܥܲܡܠܵܐ ܐܵܦ ܐܘܼܡ̇ܢܵܐ", "ܘܫܲܪܝܼ ܘܫܲܠܸܡ ܟܲܕܼ ܠܵܐ ܒܥܼܵܐ ܠܹܗ ܥܸܕܼܪܵܐ ܐ̄ܚܪܹܢܵܐ ܀", ":ܠܲܝܬܿ ܗ̄ܘ̣ܵܐ ܥܲܡܹܗ ܥܸܕܼܪܵܐ ܕܗܘܼܠܹܐ ܒܸܕܼܝܵܐ ܕܡ̇ܐܢܝܼ", "ܘܠܵܐ ܐܲܪܟܿܘܿܢܛܵܐ ܕܪܲܟܸܿܒܼ ܙܹܐܦܵܐ ܕܲܒܼܒܲܪ ܕܲܝܨܵܢ ܀", ":ܠܵܐ ܥܲܕܲܪܬܹܗ ܒܝܼܫܬܵܐ ܕܐܵܘܠܸܕܼ ܡܠܸܐ ܒܝܼ̈ܫܵܬܼܵܐ", "ܘܠܵܐ ܐܲܠܵܗܹ̈ܐ ܠܵܐ ܐܲܠܵܗܹ̈ܐ ܕܟܲܢܝܼ ܨܢܝܼܥܵܐ ܀", ":ܡܲܪܵܚܵܐܝܼܬܼ ܟܲܢܝܼ ܨܢܝܼܥܵܐ ܐܝܼܬܼܝܹ̈ܐ ܠܫܹܐܕܹ̈ܐ", "ܘܕܲܓܵܠܵܐܝܼܬܼ ܐܸܡ݂ܲܪ ܛܵܥ̇ܝܵܐ ܕܗܘܼܠܹܐ ܒܪܵܬ̤ ܟܠ ܀", ":ܕܲܓܵܠ ܒܸܕܼܝܵܐ ܕܡ̇ܢܝܼܢܵܝܹ̈ܐ ܕܲܬܼܪܹܝܢ ܚܲܝ̈ܠܹܐ", "ܘܡܲܪܵܚ ܗܵܪܓܵܐ ܕܒܹܝܬܼ ܒܲܪ ܕܲܚܨܵܢ ܕܒܲܫܒܼܝܼܥܵܢܹ̈ܐ ܀", ":ܠܵܐ ܬܪܹܝܢ ܬܲܩܸܢܘ ܒܪܝܼܬܼܵܐ ܒܪܵܫܝܼܬܼ ܡ̇ܢܝܼܢܵܝܝܹ̈ܐ", "ܘܠܵܐ ܬܘܼܒܼ ܫܲܒܼܥܵܐ ܒܪ̣ܵܘ ܐܸܣܛܘܼܟܼܣܹ̈ܐ ܐܘܿ ܕܲܝܨܢܵܝܹ̈ܐ ܀", ":ܠܲܝܬܹܿܝܗ̇ ܒܝܼܫܬܵܐ ܡ̇ܐܢܝܼ ܒܝܼܫܵܐ ܡ̇ܢ ܣܵܪܹܒܼ ܐܲܢ̄ܬܿ", "ܘܠܵܐ ܐܲܪ̈ܟܿܘܿܢܛܹܐ ܕܲܒܼܕܼܵܐ ܚܲܒܼܪܵܟ ܩܢܹܝܢ ܫܘܼܠܛܵܢܵܐ ܀", ":ܫܠܵܘ ܡܲܪ̈ܲܚܹܐ ܡ̣ܢ ܡܲܨܘܼܬܼܵܐ ܕܥܲܡ ܒܵܪܘܿܝܵܐ", "ܠܵܐ ܬܨܲܚܘܿܢܵܗ̇ ܠܫܲܪܝܼܪܘܼܬܹܗ ܒܫܸܡ ܕܲܓܼܵܠܹ̈ܐ ܀", ":ܕܿܓܵܠܹ̈ܐ ܐ̄ܢܬܿܘܿܢ ܘܕܲܓܵܠܘܼܬܼܵܐ ܡܠܹܝܢ ܠܸܒܲܝ̈ܟܿܘܿܢ", "ܘܠܵܐ ܫܲܪܝܼܪܝܼܢ ܐܝܼܬܼܝܝܹ̈ܐ ܕܐܵܘܠܸܕܼܘ ܪܸ̈ܥܝܵܢܲܟܿܘܿܢ ܀", ":ܚܲܕܼܘܼ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ", "ܘܗܘ̤ܝܘܼ ܕܬܲܩܸܢ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܸܿܡ ܀", ":ܠܵܐ ܣܢܝܼܩ ܐܝܼܬܼܝܵܐ ܕܢܸܫܐܲܠ ܥܸܕܼܪܵܐ ܡ̣ܢ ܬܘܼܩܵܢܹܗ", "ܘܠܵܐ ܬܘܼܩܵܢܹܗ ܡܨܸܐ ܕܢܸܬܼܥܲܠܸܐ ܨܹܝܕܼ ܐܝܼܬܼܘܼܬܹܗ ܀", ":ܠܗܲܠ ܡ̣ܢ ܟܠ ܗ̄ܘ̣ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐܐ ܫܘܼܪܵܝܵܐ", "ܘܲܠܟܼܵܐ ܡܸܢܹܗ ܫܡܲܝܝܵܐܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀", ":ܠܒܲܪ ܡ̣ܢ ܟܠܵܐ ܘܲܠܓܼܵܘ ܡ̣ܢ ܟܠ ܐܝܼܬܼܵܘܗܝ ܘܐܝܼܬܼܵܘܗܝ", "ܘܠܵܐ ܡܸܣܬܲܝܲܟ ܥܘܼܫܢܵܐ ܕܚܲܝܠܹܗ ܒܲܥܒܼܵܕܼ̇ ܐܝܼܕܼܵܘ̈ܗܝ ܀", ":ܒܓܼܵܘ ܬܘܼܩܵܢܹܗ ܚܒܼܝܼܫܵܐ ܗܝܼܠܵܐ ܕܡ̇ܢܝܼܢܵܝܹ̈ܐ", "ܘܲܠܦܘܼܩܕܵܢܹܗ ܡܫܲܡܫܝܼܢ ܐܝܼܬܼܝܹ̈ܐ ܕܒܹܝܬܼ ܒܲܪ ܕܲܝܨܵܢ ܀", "ܒܹܗ ܡܣܲܝܲܟ ܟܠ ܒܲܕܼ ܣܵܦܹ̇ܩ ܗ̄ܘ̣ ܟܝܵܢܹܗ ܠܟܼܠܵܐ:", "ܘܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܵܗ̇ ܠܐܘܼܡ̇ܢܘܼܬܹܗ ܀", ":ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܒܵܗ̇ ܒܐܝܼܬܼܘܼܬܹܗ", "ܘܠܲܝܬܿ ܥܲܡ ܚܲܝܠܹܗ ܚܲܝܠܵܐ ܐ̄ܚܪܹܢܵܐ ܕܢܘܼܟܼܪܵܝ ܠܲܫܡܹܗ ܀", ":ܗܘ̤ ܒܪ̣ܵܐ ܒܪܝܼܬܼܵܐ ܕܡܲܠܝܵܐ ܙ̈ܢܲܝܵܐ ܕܠܵܐ ܡܸܢܝܵܢܵܐ", "ܘܟܲܕܼ ܣܲܓܿܝܼܐܝܼܢ ܡܢܹܝܢ ܠܝܼܕܲܗܬܹܗ ܥܲܕܼܠܵܐ ܢܸܗܘܘܿܢ ܀", ":ܗܘ̤ ܥܒ݂ܲܕܼ ܐܸܢܘܿܢ ܠܪ̈ܘܼܚܵܢܵܝܹܐ ܪ̈ܘܼܚܵܢܵܝܹܐ", "ܘܗܘ̤ ܣܵܡ̣ ܐܸܢܘܿܢ ܠܲܡܫܲܡܵܫܘܼ ܩܕܼܵܡ ܨܸܒܼܝܵܢܹܗ ܀", ":ܦܵܘܠܘܿܣ ܣܵܗܹ̇ܕܼ ܥܲܠ ܬܸܫܡܸܫܬܵܐ ܕܐܲܡܝܼܢܝܼܢ ܒܵܗ̇", "ܒܗܵܝ̇ ܕܲܠܟܼܠܗܘܿܢ ܟܲܢܝܼ ܒܲܫܡܡܵܐ ܕܲܡܫܲܡܫܵܢܹ̈ܐ ܀", ":ܠܵܐ ܠܲܡ ܟܠܗܘܿܢ ܪ̈ܘܼܚܹܐ ܐܸܢܘܿܢ ܘܲܡܫܲܡܫܵܢܹ̈ܐ", "ܘܲܟܼܕܲܢ ܐܸܢܘܿܢ ܬܚܹܝܬܼ ܣܘܼܟܵܝܵܐ ܕܦܘܼܪܩܵܢ ܚܲܝܲܝ̈ܢ ܀", ":ܒܹܗ ܒܲܗܘܵܝܗܘܿܢ ܩܲܒܸܿܠܘ ܗܵܕܹܐ ܡ̣ܢ ܥܵܒܼܘܿܕܼܵܐ", "ܘܗܘ̤ ܥܵܒܼܘܿܕܼܵܐ ܠܗܵܕܹܐ ܛܲܟܸܿܣ ܘܐܲܩܝܼܡ ܐܸܢܘܿܢ ܀", ":ܠܛܲܟܼܣܵܐ ܕܥܲܡܠܹܗ ܐܲܥܡܸܠ ܐܸܢܘܿܢ ܒܲܥܡܝܼ̈ܠܵܬܼܵܐ", "ܕܡ̇ܐ ܕܡܸܫܬܲܚܩܝܼܢ ܢܸܗܘܘܿܢ ܝܵ̇ܕܼܥܝܼܢ ܕܲܥܒܼܝܝܼܕܹ̈ܐ ܐ̄ܢܘܿܢ ܀", ":ܠܲܥܒܼܝܼܕܼܘܼܗܘܿܢ ܡܲܟܼܪܸܙ ܥܲܡܠܵܐ ܕܲܥܡܝܼܠܝܼܢ ܒܹܗ", "ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܠܐ̄ܢܵܫܵܐ ܕܠܵܘ ܐܝܼܬܼܝܹ̈ܐ ܐ̄ܢܘܿܢ ܀", ":ܐܲܝܟ ܫܝܼܦܘܿܪܵܐ ܩܵܥܹ̇ܐ ܪܲܗܛܵܐ ܕܣܘܼܥܪ݁ܵܢܲܝܗܘܿܢ", "ܕܚܘܼܪܘ ܐܲܪ̈ܥܵܢܹܐ ܟܡܵܐ ܫܚܝܼܩ ܬܸܓܼܡܵܐ ܕܲܡܫܲܝܵܢܹ̈ܐ ܀", ":ܥܥܲܡܗܘܿܢ ܣܵܗܹ̇ܕܼ ܥܲܡܠܵܐ ܕܲܒܼܗܘܿܢ ܥܲܠ ܥܲܡܠܲܝ̈ܗܘܿܢ", "ܘܲܠܣܵܗ̇ܕܿܘܼܬܹܗ ܡܚܲܬܿܡܝܼܢ ܗܸܢܘ̣ܿܢ ܕܐܹܝܢ ܫܲܪܝܼܪܵܐ ܀", ":ܫܲܪܝܼܪ ܣܵܗ̇ܕܵܐ ܥܲܡܠܹ̈ܐ ܕܥܝܼܪܹ̈ܐ ܘܗܸܢܘ̣ܿܢ ܥܝܼܪܹ̈ܐ", "ܕܐܲܝܟ ܟܠܡܸܕܹܿܡ ܗܘ̤ܵܘ ܕܲܢܕܲܒܿܪܘܼܢ ܟܠܡܵܐ ܕܲܗܘ̤ܵܐ ܀", ":ܗܘܲܝܵ̈ܐ ܐܸܢܘܿܢ ܘܠܵܘ ܥܵܒܼܘܿܕܹ̈ܐ ܕܲܥܒܼܝܼ̈ܕܵܬܼܵܐ", "ܘܠܲܥܒܼܝܼ̈ܕܼܵܬܼܵܐ ܕܡ̣ܢ ܥܵܒܼܘܿܕܵܐ ܥܒܼܝܼܕܼܝܼܢ ܥܲܒܼ̈ܕܹܿܐ ܀", ":ܐܘܿ ܥܲܒܼܕܿܘܼܬܼܵܐ ܕܡܲܠܝܵܐ ܬܲܗܪܵܐ ܕܚܲܕܼ ܥܵܒܼܘܿܕܼܵܐ", "ܕܲܡܚܵܘܝܵܐ ܠܹܗ ܘܠܵܐ ܡܸܬܼܚܵܘܸܐ ܐܲܟܼܡܵܐ ܕܐܝܼܬܼܵܘܗܝ ܀", ":ܐܘܿ ܟܡܵܐ ܪܲܒܵܐ ܥܵܒܼܘܿܕܼܘܼܬܹܗ ܡ̣ܢ ܪܸܥܝܵܢܲܢ", "ܘܲܟܼܡܵܐ ܒܨܝܼܪܵܐ ܡ̣ܢ ܪܲܒܿܘܼܬܹܗ ܕܠܵܐ ܡܘܼܫ̈ܚܵܬܼܵܐ ܀", ":ܕܠܵܐ ܡܘܼܫ̈ܚܵܬܼܵܐ ܪܲܒܵܐ ܡܸܢܲܢ ܘܡ̇ܟܵܐ ܡܸܢܹܗ", "ܕܗܵܐ ܡܫܝܼܚܵܐ ܠܹܗ ܥܲܕܼܠܵܐ ܢܲܪܡܸܐ ܥܠܹܝܗ̇ ܡܘܼܫ̈ܚܵܬܼܵܐ ܀", ":ܡܫܝܼܚܵܐ ܗ̄ܘ̣ܵܬܼ ܠܹܗ ܕܲܟܼܡܵܐ ܗܵܘ̇ܝܵܐ ܥܲܕܼܠܵܐ ܬܸܗܘܸܐ", "ܘܲܬܼܩܝܼܠ ܗ̄ܘ̣ܵܐ ܠܹܗ ܝܘܼܩܪܵܐ ܕܝܘܼܩܪܵܗ̇ ܒܟܲܦܬܼܵܐ ܕܪܸܡܙܹܗ ܀", ":ܓܠܸܐ ܗ̄ܘ̣ܵܐ ܠܪܸܡܙܹܗ ܗܘܵܝܵܐ ܕܟܸܢܫܹ̈ܐ ܪ̈ܘܼܚܵܢܵܝܹܐ", "ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܗܵܘܹ̇ܝܢ ܘܥܲܠ ܡܲܢ ܗܵܘܹ̇ܝܢ ܀", ":ܒܲܪܝܵܐ ܗ̄ܘ̣ܵܬܼ ܠܹܗ ܒܪܝܼܬܼܵܐ ܟܠܵܗ̇ ܡ̣ܢ ܨܸܒܼܝܵܢܹܗ", "ܘܲܒܼܪܵܗ̇ ܒܬܸܢܝܵܐ ܒܝܲܕܼ ܣܘܼܥܪ݁ܵܢܹܐ ܐܸܡܲܬܼܝ ܕܲܨܒܼܵܐ ܀", ":ܗܵܢ ܨܼܒܼܝܵܢܵܐ ܩܢܸܐ ܗ̄ܘ̣ܵܐ ܡܸܡܬܼܘܿܡ ܥܲܡ ܐܝܼܬܼܘܼܬܹܗ", "ܘܐܲܦܩܹܗ ܠܓܸܠܝܵܐ ܒܙܲܒܼܢܵܐ ܕܲܫܦ݂ܲܕ ܠܚܸܟܼܡܲܬܼ ܚܘܼܒܹܿܗ ܀", ":ܒܚܘܼܒܵܐ ܪܲܒܵܐ ܓܡ݂ܲܪ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ", "ܘܚܲܟܿܝܼܡܵܐܝܼܬܼ ܛܲܟܸܿܣ ܛܲܟܼܣܵܐ ܕܲܪܫܝܼܡ ܗ̄ܘ̣ܵܐ ܠܹܗ ܀", ":ܪܫܝܼܡܝܼܢ ܗ̄ܘ̣ܵܘ ܠܹܗ ܫܡܲܝܵܐ ܘܐܲܪܥܵܐ ܒܦܲܣܬܼܵܐ ܕܐܝܼܕܹܗ", "ܐܘܼܗ ܡ̇ܢ ܐܸܡܪܹܬܼ ܠܵܐ ܗ̄ܘ̣ܵܐ ܒܐܝܼܕܼܵܐ ܐܸܠܵܐ ܒܪܸܡܙܵܐ ܀", ":ܟܬܼܝܼܒܼܝܼܢ ܗ̄ܘ̣ܵܘ ܠܹܗ ܥܵܠܡܹ̈ܐ ܒܣܸܦܪܵܐ ܕܐܲܡܝܼܢܘܼܬܹܗ", "ܘܫܲܦܝܼܪ ܐܸܡ̇ܪܹܬܼ ܕܐܲܡܝܼܢܝܼܢ ܗ̄ܘ̣ܵܘ ܒܐܲܡܝܼܢܘܼܬܹܗ ܀", ":ܡܟܼܝܼܠܵܐ ܗ̄ܘ̣ܵܬܼ ܠܹܗ ܐܲܪܥܵܐ ܘܥܲܦܪܵܗ̇ ܒܲܡܠܸܐ ܙܘܵܪܹܗ", "ܠܲܝܬܿ ܠܹܗ ܙܘܵܪܵܐ ܐܵܦܸܢ ܐܲܡ̣ܪܵܗ̇ ܢܒܼܝܼܵܐ ܕܐܝܼܬܼ ܠܹܗ ܀", ":ܬܩܝܼܠܝܼܢ ܗ̄ܘ̣ܵܘ ܠܹܗ ܛܘܼܪܹ̈ܐ ܪ̈ܵܡܹܐ ܘܟܹܐܦܹ̈ܐ ܕܲܒܼܗܘܿܢ", "ܬܩܝܼܠܝܼܢ ܗ̄ܘ̣ܵܘ ܠܹܗ ܒܗܵܘ̇ ܡܲܬܼܩܵܠܵܐ ܕܠܵ ܒܐܝܼ̈ܕܲܝܵܐ ܀", ":ܐܲܚܝܼܕܼ ܗ̄ܘ̣ܵܐ ܠܹܗ ܪܘܼܚܵܐ ܘܡܲܫ̈ܒܹܐ ܒܚܘܼܦܢܲܝ̈ ܚܲܝܠܹܗ", "ܘܲܨܪܝܼܪ ܗ̄ܘ̣ܵܐ ܠܹܗ ܩܸܒܼܝܵܐ ܕܡܲܝ̈ܵܐ ܒܫܘܿܫܸܦ ܪܸܡܙܹܗ ܀", ":ܡܬܲܚܲܡ ܗ̄ܘ̣ܵܐ ܠܹܗ ܬܚܘܼܡ̇ܐ ܓܼܠܝܵܐ ܕܒܹܝܬܼ ܐܸܣܛܘܼܟܼܣܹ̈ܐ", "ܘܲܦܩܝܼܕܼ ܗ̄ܘ̣ܵܐ ܠܹܗ ܕܐܲܝܟܲܢ ܢܸܪܕܿܘܿܢ ܕܠܵܐ ܥܘܼܠܒܵܢܵܐ ܀", ":ܡ̇ܘܕܲܥ ܗ̄ܘ̣ܵܐ ܠܹܗ ܫܒܼܝܼܠ ܡܲܪܕܲܝܼܬܼܵܐ ܕܫܸܡܫܵܐ ܘܣܲܗܪܵܐ", "ܘܲܩܨܝܼܨ ܗ̄ܘ̣ܵܐ ܠܹܗ ܪܲܗܛܵܐ ܕܫܵܥܹ̈ܐ ܕܢܘܼܗܪܵܐ ܘܚܸܫܟܵܐ ܀", ":ܡܢܹܝܢ ܗ̄ܘ̣ܵܘ ܟܵܘܿܟܿܒܹ̈ܐ ܘܲܣܕܼܝܼܪܝܼܢ ܗ̄ܘ̣ܵܘ ܩܕܼܵܡ ܝܼܕܲܥܬܹܗ", "ܘܲܡܦܲܠܓܼܝܼܢ ܗ̄ܘ̣ܵܘ ܕܐܲܝܟܲܢ ܢܸܪܕܸܿܐ ܟܠܚܲܕܼ ܡܸܢܗܘܿܢ ܀", ":ܒܚܝܼܪܝܼܢ ܗ̄ܘ̣ܵܘ ܠܹܗ ܐܵܦ ܣܘܼܥܪ̈ܵܢܹܐ ܕܥܝܼܪܹ̈ܐ ܘܐ̄ܢܵܫܵܐ", "ܘܒܲܩܝܵܐ ܗ̄ܘ̣ܵܬܼ ܠܹܗ ܛܵܒܼܬܼܵܐ ܘܒܼܝܼܫܬܵܐ ܕܣܘܼܥܪ݁ܵܢܲܝܗܘܿܢ ܀", ":ܦܪܝܼܫܝܼܢ ܗ̄ܘ̣ܵܘ ܠܹܗ ܬܼܓܼܡܹ̈ܐ ܕܫܹܐܕܹ̈ܐ ܡ̣ܢ ܡܲܠܲܐܟܹ̈ܐ", "ܘܲܡܦܵܣ ܗ̄ܘ̣ܵܐ ܒܗܘܿܢ ܕܡܸܦܪܲܫ ܦܵܪܫܝܼܢ ܡ̣ܢ ܚܲܒܼܪ݁ܲܝܗܘܿܢ ܀", ":ܗܵܠܹܝܢ ܟܠܗܹܝܢ ܘܬܼܘܼܒܼ ܕܐܲܟܼܘܵܬܼܗܹܝܢ ܐܸܠܘܼ ܐܝܼܬܼ ܗ̣̄ܘܲܝ̈", "ܟܲܣ̈ܝܵܢ ܗ̣̄ܘܲܝ̈ ܒܹܗ ܘܚܲܙ̈ܝܵܢ ܗ̣̄ܘܲܝ̈ ܠܹܗ ܘܡܲܢ̈ܝܵܢ ܗ̣̄ܘܲܝ̈ ܠܹܗ ܀", ":ܠܵܐ ܟܹܝܬܼ ܙܵܕܸܩ ܕܲܢܟܲܢܸܐ ܠܹܗ ܫܡܵܗܹ̈ܐ ܡܚܝܼܠܹ̈ܐ", "ܕܗܵܐ ܒܸܪ̈ܝܵܬܹܗ ܡܚܵܘ̈ܝܵܢ ܚܲܝܠܵܐ ܕܓܼܢ̄ܒܵܪܘܼܬܹܗ ܀", ":ܠܵܐ ܢܸܫܬܲܒܼܗܲܪ ܘܢܸܪܢܸܐ ܕܐܲܚܝܼܕܼ ܣܵܟܼܵܐ ܠܣܵܟܹܗ", "ܕܗܵܐ ܬܘܼܩܵܢܹܗ ܠܵܐ ܡܸܣܬܲܝܲܟ ܡ̣ܢ ܪܸܥܝܵܢܲܢ ܀", ":ܠܵܐ ܢܸܬܼܠܲܠܲܓܼ ܘܢܲܥܸܠ ܥܲܡܹܗ ܚܲܝܠܵܐ ܐ̄ܚܪܹܢܵܐ", "ܕܗܵܐ ܐܵܦ ܥܝܼܪܹ̈ܐ ܕܪܘܼܚܵܐ ܐܸܢܘܿܢ ܥܒܼܵܕܹܗ ܐܸܢܘܿܢ ܀", ":ܥܒܼܵܕܹܗ ܐܸܢܘܿܢ ܘܐܲܝܟ ܟܠܡܸܕܸܿܡ ܬܲܩܸܢ ܐܸܢܘܿܢ", "ܘܣܵܗܹ̇ܕ ܕܵܘܝܼܕܼ ܕܐܸܡ݂ܲܪ ܕܲܥܒ݂ܲܕܼ ܡܲܠܲܐܟܼܵܘ̈ܗܝ ܪܘܼܚ ܀", ":ܡܲܠܲܐܟܼܵܘ̈ܗܝ ܕܹܝܢ ܟܲܢܝܼ ܐܸܢܘܿܢ ܠܵܐ ܡܲܠܲܐܟܹ̈ܐ", "ܕܢܹܐܠܲܦ ܟܠܢܵܫ ܕܕܝܼܠܹܗ ܐܸܢܘܿܢ ܒܗܵܝ̇ ܕܲܒܼܪܹܝܢ ܠܹܗ ܀", ":ܒܪܝܼܬܹܗ ܐܸܢܘܿܢ ܘܲܬܼܚܹܝܬܼ ܪܸܡܙܹܗ ܟܕܼܝܼܢܝܼܢ ܟܠܢܵܫ", "ܘܠܵܐ ܛܲܥܝܵܐ ܠܗܘܿܢ ܒܵܪܘܿܝܘܼܬܹܗ ܘܣܵܥܘܿܪܘܼܬܹܗ ܀", ":ܛܵܥܲܝ̈ܵܐ ܛܥܵܘ̣ ܘܟܲܢܝܼܘ ܐܸܢܘܿܢ ܐܝܼܬܼܝܹ̈ܐ ܓܢܝܼܙܹ̈ܐ", "ܘܛܵܟ ܟܲܪܝܵܐ ܠܗܘܿܢ ܠܬܲܩܢܹ̈ܐ ܕܲܒܼܗܘܿܢ ܥܲܠ ܗܵܢ ܥܵܘ̣ܠܵܐ ܀", ":ܥܵܘ̣ܠܵܐ ܗ̄ܘ̣ ܪܲܒܵܐ ܕܫܸܡ ܒܵܪܘܿܝܵܐ ܢܸܬܸܿܠ ܠܥܲܒܼ̈ܕܹܿܐ", "ܘܛܵܟ ܚܲܡܝܼܬܼܝܼܢ ܥܲܒܼ̈ܕܹܿܐ ܛܵܒܹ̈ܐ ܥܲܠ ܗܵܢ ܓܘܼܢܚܵܐ ܀", ":ܫܹܐܕܹ̈ܐ ܒܲܠܚܘܿܕܼ ܐܸܟܼܒܲܪ ܚܵ̇ܕܹܝܢ ܟܲܕܼ ܠܵܐ ܚܵ̇ܕܹܝܢ", "ܕܐܵܦܸܢ ܚܵ̇ܕܹܝܢ ܩܲܠܝܼܠ ܚܵ̇ܕܹܝܢ ܘܗܵܦ̇ܟܿܝܼܢ ܡܲܟܼܪܹܝܢ ܀", ":ܩܲܠܝܼܠ ܙܲܒܼܢܵܐ ܚܵ̇ܕܹܝܢ ܫܹܐܕܹ̈ܐ ܘܛܵܥܹ̇ܝܢ ܐ̄ܢܵܫܵܐ", "ܘܒܼܵܬܲܪ ܙܲܒܼܢܵܐ ܥܵܐ̇ܠܵܐ ܬܘܵܬܼܵܐ ܕܠܵܐ ܡܸܬܿܬܲܢܝܵܐ ܀", ":ܬܘܵܬܼܵܐ ܡܢܲܓܿܕܵܐ ܠܡܲܪܵܚܘܼܬܼܵܐ ܕܠܵܐ ܐܸܬܿܬܵܘܝܲܬ̤", "ܘܲܠܡܲܠܲܐܟܹ̈ܐ ܕܐܲܟܼܪܝܼܘ ܗܵܪܟܵܐ ܡܚܵܘܝܵܐ ܒܚܘܼܒܵܐ ܀", ":ܣܲܓܿܝܼ ܡܲܟܼܪܹܝܢ ܐܸܡܲܬܼܝ ܕܛܵܥܹ̇ܝܢ ܐ̄ܢܵܫܵܐ ܒܫܸܡܗܘܿܢ", "ܘܣܲܓܿܝܼ ܚܵ̇ܕܿܝܢ ܡ̇ܐ ܕܡܸܬܼܩܲܕܲܫ ܫܸܡ ܒܵܪܘܿܝܵܐ ܀", ":ܫܸܡ ܒܵܪܘܿܝܵܐ ܪܚܝܼܡ ܥܲܠ ܙܵܘܥܹ̈ܐ ܕܪܸ̈ܥܝܵܢܲܗܘܿܢ", "ܘܲܪܓܼܝܼܓܼܝܼܢ ܛܵܒܼ ܕܠܲܫܡܵܐ ܕܩܘܼܕܼܫܹܗ ܢܩܲܕܸܿܫ ܟܠܢܵܫ ܀", ":ܩܲܕܿܝܼܫܵܐܝܼܬܼ ܡܩܲܕܿܫܝܼܢ ܢܸܗܘܿܢ ܒܲܚܕܼܵܐ ܫܲܘܝܼܘ", "ܘܠܵܐ ܡܸܬܼܪܲܦܹܝܢ ܡ̣ܢ ܫܲܘܝܘܼܬܼܵܐ ܕܐܲܡܝܼܢܝܼܢ ܒܵܗ̇ ܀", ":ܠܲܥܒܼܝܼܕܼܘܼܬܼܗܘܿܢ ܥܵܗ̇ܕܿܝܼܢ ܟܠܢܵܫ ܥܲܒܼ̈ܕܹܿܐ ܛܵܒܹ̈ܐ", "ܘܠܵܐ ܡ̇ܐ̇ܢܵܐ ܠܗܘܿܢ ܠܡܸܦܪܲܥ ܫܘܼܒܼܚܵܐ ܠܲܡܬܲܩܢܵܢܗܘܿܢ ܀", ":ܒܹܗ ܒܬܼܘܼܩܵܢܗܘܿܢ ܡܲܩܲܬܼ ܗܵܘܢܵܐ ܥܝܼܪܵܐ ܕܲܒܼܗܘܿܢ", "ܠܵܐ ܝܵܗ̇ܒܿܝܼܢ ܠܹܗ ܕܢܸܫܠܸܐ ܘܢܸܫܟܲܬܼ ܡ̣ܢ ܬܸܫܒܿܘܿܚܬܵܐ ܀", ":ܗܵܘܢܵܐ ܥܝܼܪܵܐ ܩܢܹܝܢ ܒܲܟܼܝܝܵܢܵܐ ܕܲܡܟܲܝܢܝܼܢ ܒܹܗ", "ܘܡܸܛܠ ܗܵܕܹܐ ܟܲܢܝܼ ܐܸܢܘܿܢ ܟܬܼܵܒܼܵܐ ܥܝܼܪܹ̈ܐ ܀", ":ܥܝܼܪܹ̈ܐ ܐܸܢܘܿܢ ܕܠܵܐ ܕܡܸܟܼܘ ܡܸܡܬܼܘܿܡ ܘܠܵܐ ܬܘܼܒܼ ܕܵܡ̇ܟܿܝܼܢ", "ܘܲܒܼܥܝܼܪܘܼܬܼܗܘܿܢ ܡܥܝܼܪܝܼܢ ܐ̄ܢܵܫܵܐ ܠܘܵܬܼ ܝܘܼܠܦܵܢܵܐ ܀", ":ܒܒܹܝܬܼ ܝܘܼܠܦܵܢܵܐ ܡܩܲܕܿܡܝܼܢ ܩܵܝ̇ܡܝܼܢ ܐܲܝܟ ܪ̈ܲܒܵܢܹܐ", "ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܝܘܼܠܦܵܢܲܝ̈ܗܘܿܢ ܀", ":ܡ̣ܢ ܗܵܘ̇ ܪܲܒܵܐ ܕܚܲܟܸܿܡ ܐܸܢܘܿܢ ܩ̣ܢܵܘ ܚܸܟܼ̈ܡܵܬܼܵܐ", "ܘܲܠܗܵܘ̇ ܢܝܼܫܵܐ ܕܪܲܒܵܢܘܼܬܹܗ ܚܵܢܹ̇ܝܢ ܟܠܢܵܫ ܀", ":ܒܗܸܓܼܝܵܢ ܡܸܠܬܹܗ ܥܢܹܝܢ ܘܲܥܡܝܼܠܝܼܢ ܠܹܠܲܝ ܐܝܼܡܵܡ", "ܘܥܲܡܗܘܿܢ ܕܙܲܒܼܢܹ̈ܐ ܪܸܗ̇ܛܝܼܢ ܒܵܥܹ̇ܝܢ ܒܥܵܬܼ ܥܸܢܝܵܢܹܗ ܀", "ܥܸܢܝܵܢ ܚܘܼܒܵܐ ܐܲܠܵܗܵܝܵܐ ܪܚܝܼܡ ܥܲܠ ܥܝܼܪܹ̈ܐ:", "ܬܵܘ ܢܸܗܘܸܐ ܠܗܘܿܢ ܚܲܒܼܪܹ̈ܐ ܒܗܸܪܓܵܐ ܕܐܲܡܝܼܢܝܼܢ ܒܹܗ ܀", ":ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܝܘܿܡ ܕܠܵܐ ܩܘܼܛܵܥܵܐ", "ܬܵܘ ܢܸܬܼܐܡܸܢ ܒܐܲܡܝܼܢܘܼܬܼܵܐ ܕܨܹܝܕܼ ܥܵܒܼܘܿܕܼܵܢ ܀", ":ܚܠܵܦ ܦܘܼܪܩܵܢܲܢ ܫܚܝܼܩܝܼܢ ܘܲܠܐܹܝܝܢ ܗܵܐ ܡ̣ܢ ܕܲܗܘ̤ܵܘ", "ܢܥܲܕܲܪ ܐܸܢܘܿܢ ܐܵܦܸܢ ܩܲܠܝܼܠ ܒܥܲܡܠܵܐ ܕܚܲܝܲܝ̈ܢ ܀", ":ܡܸܛܠܵܬܲܢ ܡܙܝܼܥܝܼܢ ܠܐܵܐܲܪ ܒܟܼܠ ܫܘܼܚܠܵܦܝܼ̈ܢ", "ܢܙܝܼܥܥ ܡܲܚܫܲܒܼܬܲܢ ܠܡܸܕܲܥ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀", ":ܚܠܵܦܲܝܢ ܪܵܗ̇ܛܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ", "ܢܩܲܠܸܣ ܐܸܢܘܿܢ ܕܢܸܫܘܸܐ ܠܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܀", ":ܠܥܘܼܕܼܪܵܢ ܢܲܦܫܲܢ ܪܡܹܝܢ ܒܐܵܓܼܘܿܢܵܐ ܥܲܡ ܚܲܒܼܪ̈ܲܝܗܘܿܢ", "ܢܠܲܒܸܿܒܼ ܐܸܢܘܿܢ ܕܬܼܘܼܒܼ ܢܸܬܼܟܲܫܪܘܼܢ ܥܲܠ ܙܵܟܼܘܼܬܿܢ ܀", ":ܩܪܵܒܼܵܐ ܕܫܹܐܕܹ̈ܐ ܡܫܲܠܹܝܢ ܡܸܢܲܢ ܒܐܵܓܼܘܿܢܲܝ̈ܗܘܿܢ", "ܢܸܦܪܘܿܥ ܛܲܝܒܿܘܼ ܠܡܵܪܵܐ ܛܵܒܼܵܐ ܕܙܲܝܹܢ ܐܸܢܘܿܢ ܀", ":ܠܕܲܝܝܘܹ̈ܐ ܪܵܕܼܦܝܼܢ ܡ̣ܢ ܡܲܫܪܝܼܬܲܢ ܕܠܵܐ ܢܲܟܿܘܿܢܵܢ", "ܢܫܲܒܲܚ ܠܲܫܡܵܐ ܕܐܸܣܲܪ̣ ܐܸܢܘܿܢ ܒܪܸܚܡܲܬܼ ܢܲܦܫܲܢ ܀"], "lines": ["ܡܐܡܪܐ ܕܬܠܬܝܢ ܘܫܒܥܐ", "ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ", ":ܬܲܗܪܵܐ ܪܲܒܵܐ ܡܠܸܐ ܬܘܼܩܵܢܹܗ ܕܡܲܬܼܩܸܢ ܟܠܵܐ", "ܘܠܵܐ ܡܸܬܼܡܲܠܲܠ ܚܹܝܠ ܟܘܼܟܵܠܵܐ ܕܲܟܼܣܸܐ ܒܥܲܠܹܗ ܀", ":ܚܲܝܠܵܐ ܟܲܣܝܵܐ ܟܣܸܐ ܒܲܒܼܥܵܬܼܵܐ ܕܐܘܼܡ̇ܢܘܼܬܹܗ", "ܘܠܵܐ ܡܸܬܼܦܲܫܲܩ ܐܸܠܵܐ ܦܲܫܸܩ ܗܘ̤ ܠܒܲܗܵܝܵܘ̈ܗܝ ܀", ":ܪܵܡ̇ܐ ܒܥܵܬܹܗ ܘܟܲܣܝܵܐ ܒܨܵܬܹܗ ܘܥܲܣܩܵܐ ܫܟܼܵܚܬܹܿܗ", "ܘܲܟܼܡܵܐ ܕܢܸܒܼܥܹܝܘܗܝ ܬܘܼܒܼ ܡܸܬܼܒܲܥܝܵܐ ܕܢܸܒܼܥܹܘܗܝ ܫܲܦܝܼܪ ܀", ":ܥܲܡܝܼܩ ܥܘܼܬܼܪܵܐ ܕܚܲܟܿܝܼܡܘܼܬܹܗ ܡ̣ܢ ܟܠ ܥܘܼܡܩܝܼ̈ܢ", "ܘܠܵܐ ܡܸܣܬܲܝܲܟ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܹܗ ܀", ":ܪܘܝܼܚ ܦܘܼܩܕܼܵܢܹܗ ܡ̣ܢ ܬܘܼܩܵܢܹܗ ܕܠܵܐ ܡܘܼܫ̈ܚܵܬܼܵܐ", "ܘܲܠܟܼܠ ܩܸܨܵܐ ܘܠܲܝܬܿ ܠܹܗ ܩܸܨܵܐ ܕܲܡܬܲܚܸܡ ܠܹܗ ܀", ":ܩܲܠܝܼܠ ܪܸܡܙܹܗ ܘܚܲܣܝܼܢ ܚܲܝܠܹܗ ܘܬܲܩܝܼܦ ܥܘܼܫܢܹܗ", "ܘܲܙܥܘܙܿܪ ܦܘܼܡ̇ܐ ܕܢܸܬܼܢܸܐ ܙ̈ܢܲܝܵܐ ܕܓܼܢ̄ܒܵܪܘܼܬܹܗ ܀", ":ܡܹܐܡܪܵܐ ܒܵܥܹ̇ܐ ܡܹܐܡܪܵܐ ܕܲܥܠܵܘܗܝ ܠܐܲܝܢܵܐ ܕܐܵܡܲ݁ܪ", "ܕܐܲܝܟܲܢ ܐܸܡ݂ܲܪ ܘܩܵܡ̣ܘ ܬܘܼܦܵܢܵܘ̈ܗܝ ܡ̣ܢ ܠܵܐ ܡܸܕܸܿܡ ܀", ":ܡ̣ܢ ܠܵܐ ܡܸܕܸܿܡ ܒܪ̣ܵܐ ܟܠܡܸܕܸܿܡ ܟܲܕܼ ܠܲܝܬܿ ܡܸܕܸܿܡ", "ܘܥܲܠ ܠܵܐ ܡܸܕܸܿܡ ܣܵܡ̣ ܟܠܡܸܕܸܿܡ ܕܡ̣ܢ ܠܵܐ ܡܸܕܸܿܡ ܀", ":ܚܲܕܼ ܦܘܼܩܵܢܵܐ ܦܩ݂ܲܕܼ ܦܘܼܩܕܵܢܹܗ ܥܲܠ ܟܠ ܡܸܕܸܿܡ", "ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܟܠܡܸܕܸܿܡ ܡ̣ܢ ܠܵܐ ܡܸܕܸܿܡ ܀", ":ܩܲܠܝܼܠܵܐܝܼܬܼ ܪܗܸܛ ܦܘܼܩܕܵܢܹܗ ܥܲܠ ܬܘܼܩܵܢܹܗ", "ܘܛܵܟ ܩܲܕܿܡܹܗ ܗ̄ܘ̣ܵܐ ܥܒܼܵܕܼܵ݁ܐ ܠܪܸܡܙܵܐ ܕܦܵܩܘܿܕܼܘܼܬܹܗ ܀", ":ܠܵܐ ܩܵܘܝܼ ܠܹܗ ܥܒܼܵ݁ܕܼܵܐ ܠܪܸܡܙܵܐ ܐܵܦܠܵܐ ܒܪܸܡܙܵܐ", "ܘܠܵܐ ܐܸܫܬܵ.ܚܲܪ ܠܲܡܚܵܘܵܝܘܼ ܚܹܝܠ ܪܲܒܿܘܼܬܹܗ ܀", ":ܪܸܡܙܵܢܵܐܝܼܬܼ ܪܡ݂ܲܙ ܠܲܒܼܪܝܼܬܼܵܐ ܕܬܹܐܬܸܐ ܠܓܸܠܝܵܐ", "ܘܬܸܩܢܲܬ̤ ܡܸܢܹܫܠܝ ܟܲܕܼ ܠܵܐ ܝܸܕܼܥܲܬ̤ ܕܐܲܝܟܲܢ ܬܸܩܢܲܬ̤ ܀", ":ܡܸܢܫܹܠܝ ܐܸܡ݂ܲܪ ܘܲܗܘ̤ܵܘ ܚܲܪ̈ܫܹܐ ܥܲܡ ܡܲܠܵܠܹ̈ܐ", "ܘܲܬܼܗܲܪܘ ܘܲܬܼܡܲܗ̣ܘ ܒܲܟܼܝܵܢܲܝ̈ܗܘܿܢ ܕܟܼܵܢ̣ܘ ܡ̣ܢ ܫܸܠܝܵܐ ܀", ":ܡܠܝܼܠܹ̈ܐ ܝܲܬܼܝܼܪ ܬܗܲܪܘ ܒܲܟܼܝܵܢܗܘܿܢ ܕܲܟܼܡܵܐ ܡܟܲܝܲܢ", "ܘܲܟܼܡܵܐ ܡܫܲܠܲܛ ܥܲܠ ܚܹܐܪܘܼܬܼܵܐ ܕܫܲܪܝܵܐ ܒܓܼܵܘܹܗ ܀", ":ܒܬܲܗܪܵܐ ܘܬܸܡܗܵܐ ܩܵܡ̣ܘ ܟܸܢܫܲܝ̈ܗܘܿܢ ܟܲܕܼ ܐܸܬܿܬܲܩܲܢܘ", "ܘܲܕܼܠܵܐ ܣܲܒܼܥܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܡܸܠܬܼܵܐ ܕܲܒܼܗܘܿܢ ܀", ":ܒܲܡܠܝܼܠܘܼܬܼܗܘܿܢ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܡܠܝܼܠܵܐ", "ܘܲܟܼܡܵܐ ܩܲܠܝܼܠ ܚܹܝܠ ܒܘܼܝܵܢܵܐ ܕܡܸܬܼܗܲܦܲܟ ܒܵܗ̇ ܀", ":ܒܗܘܿܢ ܘܲܒܼܟܼܠܵܐ ܡܸܬܼܒܲܩܹܝܢ ܗ̄ܘ̣ܵܘ ܦܵܪܘܿܫܵܐܝܼܬܼ", "ܕܡܲܢ ܟܲܝ ܐܲܩܝܼܡ ܠܗܘܿܢ ܘܲܠܟܼܠܵܐ ܟܲܕܼ ܠܲܝܬܿ ܐܸܢܘܿܢ ܀", ":ܗܸܢܘ̣ܿܢ ܟܲܝ ܩܵܡ̣ܘ ܡܸܬܼܪܲܢܹܝܢ ܗ̄ܘ̣ܵܘ ܒܗܵܘܢܵܐ ܕܲܒܼܗܘܿܢ", "ܐܵܘ ܕܲܠܡܵܐ ܟܲܝ ܚܲܝܠܵܐ ܐ̄ܚܪܹܢܵܐ ܬܲܩܸܢ ܐܸܢܘܿܢ ܀", ":ܐܵܪܵܐ ܡ̇ܢܲܐ ܗ̄ܝܼ ܗܕܹܐ ܕܲܗܘ̤ܵܬܼ ܪܡܲܙ̣ܘ ܠܲܚܕܼܵܕܹ̈ܐ", "ܐܝܼܬܼܝܹ̈ܐ ܐܝܼܬܲܝܢ ܐܵܘ ܡ̣ܢ ܐܝܼܬܼܝܵܐ ܐ̄ܚܪܹܢܵܐ ܗ̤ܘܲܝܢܲܢ ܀", ":ܐܝܼܬܲܢ ܗ̣̄ܘܲܝܢ ܟܲܝ ܐܲܝܟ ܡ̇ܐ ܕܐܝܼܬܲܝܢ ܐܵܘ ܠܵܐ ܐܝܼܬܲܝܢ", "ܗܵܫܵܐ ܗ̤ܘܲܝܢܲܢ ܐܵܘ ܪܲܚܝܼܩܘܼ ܗܵܘܝܵܐ ܡܸܢܲܢ ܀", ":ܒܥܵܬܼܵܐ ܪܲܒܿܬܼܵܐ ܗܘ̤ܵܬܼ ܒܲܝܢܲܝܗܘܿܢ ܒܪܫܝܼܬܼ ܕܲܗܘ̤ܵܘ", "ܘܛܵܒܼ ܐܸܬܿܕܲܡܲܪܘ ܥܲܠ ܬܘܼܩܵܢܵܐ ܕܝܼܠܗܘܿܢ ܘܲܕܼܟܼܠ ܀", ":ܒܪܲܒܿܘܼܬܼ ܡܸܬܼܚܵܐ ܕܪܵܘܡ̇ܐ ܘܥܘܼܡܩܵܐ ܡܸܬܼܒܲܩܹܝܢ ܗ̄ܘ̣ܵܘ", "ܕܲܟܼܡܵܐ ܟܲܝ ܪܲܒܿ ܗܵܘ̇ ܦܘܼܩܕܵܢܵܐ ܕܐܵܘܪܸܒܼ ܐܸܢܘܿܢ ܀", ":ܒܚܸܫܘܿܟܼܘܼܬܹܗ ܕܥܵܠܡܵܐ ܒܲܪܝܵܐ ܡܸܬܿܕܲܡܪܝܼܢ ܗ̄ܘ̣ܵܘ", "ܘܕܲܟܼ ܛܵܒܼ ܚܸܫܘܿܟ ܠܗܘܿܢ ܠܵܐ ܚܸܫܘܿܟ ܐܲܟܼܡܵܐ ܕܚܸܫܘܿܟ ܀", ":ܒܚܸܫܘܿܟܼܘܼܬܹܗ ܨܲܕܲܝܼܕܼܵܬܐ ܗ̄ܘ̣ܵܬܼ ܚܙܵܬܼܵܐ ܕܲܒܼܗܘܿܢ", "ܕܐܲܝܟܲܢ ܪܵܗ̇ܛܵܐ ܘܠܵܐ ܡܸܬܼܥܵܟܼܵܐ ܒܥܲܡܘܼܛܘܼܬܹܗ ܀", ":ܚܙܵܬܼܵܐ ܕܬܲܗܪܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܲܟܼܡܝܼܪܼܬܹܗ", "ܘܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܣܘܼܥܪܵܢܹܗ ܀", ":ܛܵܒܼ ܪܲܒܵܐ ܗ̄ܘ̣ܵܬܼ ܪܲܒܿܘܼܬܼ ܬܲܗܪܵܐ ܕܲܪܡܹܝܢ ܗ̄ܘ̣ܵܐ ܒܵܗ̇", "ܘܲܕܼܠܵܐ ܣܵܟܼܵܐ ܡܸܬܼܲܫܚܝܼܢ ܗ̄ܘ̣ܵܘ ܠܡܸܕܵܥ ܥܸܠܬܼܵܗ̇ ܀", ":ܒܐܲܓܼܘܿܢ ܬܲܗܪܵܐ ܕܬܼܘܼܩܵܢ ܟܠܵܐ ܡܸܬܼܟܲܬܼܫܝܼܢ ܗ̄ܘ̣ܵܘ", "ܘܡܸܢܼܝܲܐܒܼܝܼܢ ܗ̄ܘ̣ܵܘ ܠܡܹܐܠܲܦ ܥܸܠܬܼܵܐ ܕܫܸܚܩܲܬ̤ ܀", ":ܒܐܸܣܛܵܕܼܝܼܘܿܢ ܕܲܗܘܵܝ ܥܵܠܡܹ̈ܐ ܐܲܡܝܼܢܝܼܢ ܗ̄ܘ̣ܵܐ", "ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܬܲܟܼܬܿܘܼܫܵܐ ܕܲܒܼܥܵܬܼ ܟܲܣܝܵܐ ܀", ":ܠܟܲܣܝܵܐ ܕܲܟܼܣܸܐ ܡܸܬܼܝܲܐܒܼܝܼܢ ܗ̄ܘ̣ܵܘ ܠܡܸܚܙܵܐ ܒܓܸܠܝܵܐ", "ܕܡ̇ܐ ܕܡܸܬܼܒܲܕܲܩ ܢܢܝܼܚ ܠܲܐܝܘܼܬܼܵܐ ܕܪܸ̈ܥܝܵܢܲܝܗܘܿܢ ܀", ":ܒܗܵܢܵܐ ܣܲܒܼܪܵܐ ܢܠܸܐ ܗ̄ܘ̣ܵܐ ܣܲܒܼܪܵܐ ܕܚܘܼܫܵܒܲܝ̈ܗܘܿܢ", "ܠܡܸܫܡܲܥ ܡܸܕܸܿܡ ܕܫܵܪܹܐ ܒܥܵܬܼܵܐ ܕܫܸܚܩܲܬ̤ ܐܸܢܘܿܢ ܀", ":ܒܚܸܒܼܠܹ̈ܐ ܕܚܝܼܠܹ̈ܐ ܩܵܡ̣ܘ ܣܸܕܼܪ̈ܲܝܗܘܿܢ ܚܲܕܼ ܠܘܼܩܒܲܠ ܚܲܕܼ", "ܘܐܲܝܟ ܝܵܠܹܕܿܬܵܐ ܡܸܬܼܒܲܠܗܹܝܢ ܗ̄ܘ̣ܵܘ ܠܡܸܐܠܲܕܼ ܕܲܒܼܥܵܘ ܀", ":ܠܸܠܝܵܐ ܟܠܹܗ ܠܐ݂ܝܘ ܒܲܒܼܥܵܬܼܵܐ ܕܗܵܕܹܐ ܒܥܵܬܼܵܐ", "ܥܕܲܡ̇ܐ ܕܲܡܫܲܥ̣ܘ ܩܵܠܵܐ ܕܡܲܙܥܸܩ ܕܢܸܗܘܸܐ ܢܘܼܗܪܵܐ ܀", ":ܒܥܸܕܵܢ ܨܲܦܪܵܐ ܫܡܲܥ̣ܘ ܒܲܪ̄ܬܼ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ", "ܕܡܸܬܼܡܲܠܠܵܐ ܗ̄ܘ̣ܵܬܼ ܠܦܘܼܬܼ ܡܲܫܡܲܥܬܼܵܐ ܕܪܸ̈ܥܝܵܢܲܝܗܘܿܢ ܀", ":ܪܘܼܚܵܢܵܐܝܼܬܼ ܩܥ̣ܵܐ ܗܵܘ̇ ܪܸܡܙܵܐ ܕܬܲܩܸܢ ܐܸܢܘܿܢ", "ܘܪܘܼܚܵܢܵܐܝܼܬܼ ܫܡ݂ܲܥܘ ܐܵܦ ܗܸܢܘ̣ܿܢ ܫܸܡܥܵܐ ܕܪܘܼܚܵܐ ܀", ":ܫܸܡܥܵܐ ܕܠܵܐ ܫܡܝܼܥ ܫܡ݂ܲܥܘ ܫܵܡܘܿܥܹ̈ܐ ܫܵܡ̇ܥܲܝ̈ ܫܲܦܝܼܪ", "ܘܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܣܦܲܩ̣ܘ ܫܲܡ̣ܥܘܼܗܝ ܐܲܟܼܡܵܐ ܕܐܝܼܬܼܵܘܗܝ ܀", ":ܫܡ݂ܲܥܘ ܟܲܕܼ ܩܵܥܹ̇ܐ ܗܵܘ̇ ܡܲܫܡܲܥ ܟܠ ܠܵܘ ܟܲܕܼ ܩܵܥܹ̇ܐ", "ܒܗܵܝ̇ ܕܐܵܦ ܩܵܠܹܗ ܠܵܐ ܕܵܡܹ̇ܐ ܗ̄ܘ̣ܵܐ ܠܩܵܠܵܐ ܓܫܝܼܡܵܐ ܀", ":ܒܩܵܠܵܐ ܕܩܵܠܹܗ ܬܲܡܝܼܗܝܼܢ ܗ̄ܘ̣ܵܘ ܫܵܡܥܲܝ̈ ܩܵܠܹܗ", "ܕܐܲܝܟܲܢ ܡܲܫܡܲܥ ܩܵܠ ܨܸܒܼܝܵܢܹܗ ܘܲܟܼܣܸܐ ܟܝܵܢܹܗ ܀", ":ܒܓܲܠܝܼܘܼܬܼ ܩܵܠܹܗ ܘܟܲܣܝܘܼܬܼ ܝܵܬܹܗ ܡܸܬܿܕܲܡܪܝܼܢ ܗ̄ܘ̣ܵܘ", "ܘܩܲܢܝܼܛܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀", ":ܒܩܸܢܛܵܐ ܫܪܹܝܢ ܗ̄ܘ̣ܵܘ ܥܲܕܼܠܵܐ ܢܸܚܙܘܿܢ ܗܵܘܝܹܗ ܕܢܘܿܗܪܵܐ", "ܘܡ̣ܢ ܕܐܸܬܿܬܲܩܲܢ ܢܵܚ̣ܘ ܒܲܠܡܹܐܢܵܐ ܕܢܲܗܝܼܪܘܼܬܹܗ ܀", ":ܒܲܠܡܹܐܝܢ ܫܲܝܢܵܐ ܢܵܚ̣ܘ ܒܲܗܘܵܝܹܗ ܕܢܗܘܼܪܵܐ ܦܲܐܝܵܐ", "ܘܲܚܕܼܝܼܘ ܘܫܲܒܲܚܘ ܠܲܡܬܲܩܢܵܢܹܗ ܕܫܲܦܝܼܪ ܥܲܒܼ݂ܕܹܿܗ ܀", ":ܫܘܼܒܼܚܵܐ ܩ̣ܥܵܘ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܢܘܼܗܪܵܐ", "ܘܲܫܒܼܝܼܚܵܐܝܼܬܼ ܬܢܵܘ̣ ܬܸܫܒܿܘܿܚܬܹܿܗ ܕܡܲܫܡܲܥ ܩܵܠܵܐ ܀", ":ܫܘܼܒܼܚܵܐ ܠܕܲܐܫܡܲܥ ܩܵܠܵܐ ܠܫܸܡܥܲܢ ܕܠܵܐ ܒܲܪ̄̈ܬܼ ܩܵܠܵܐ", "ܘܲܒܼܣܘܼܥܪ̈ܵܢܹܐ ܓܠܲܝ̈ܵܐ ܚܵܘܝܲܢ ܚܹܝܠ ܟܲܣܝܘܼܬܹܗ ܀", ":ܒܝܲܕܼ ܣܘܼܥܪ̈ܵܢܹܐ ܚ̣ܙܵܘ ܪ̈ܘܼܚܵܢܹܐ ܠܲܟܼܣܸܐ ܡ̣ܢ ܟܠ", "ܘܢܵܚ̣ܘ ܡ̣ܢ ܩܸܢܛܵܐ ܘܡ̣ܢ ܥܘܼܩܵܒܼܵܐ ܕܥܲܠ ܟܲܣܝܘܼܬܹܗ ܀", ":ܒܲܗܘܵܝ ܚܲܪܫܵܐ ܚܵܪ̣ܘ ܒܲܗܘܵܝܵܐ ܕܲܩܢܘܿܡܲܝ̈ܘܿܢ", "ܕܐܲܝܟ ܕܲܗܘ̤ܵܐ ܗܘ̤ ܗܘ̤ܵܘ ܐܵܦ ܗܸܢܘ̣ܿܢ ܡ̣ܢ ܠܵܐ ܡܸܕܸܿܡ ܀", ":ܡ̣ܢ ܠܵܐ ܡܸܕܸܿܡ ܗܘ̤ܵܐ ܢܲܗܝܼܪܵܐ ܐܲܝܟ ܟܠ ܡܸܕܸܿܡ", "ܘܲܒܼܬܼܘܼܩܵܢܹܗ ܬܗܲܪܘ ܪ̈ܘܼܚܵܢܹܐ ܥܲܠ ܛܲܟܼܣܲܝ̈ܗܘܿܢ ܀", "ܒܛܲܟܼܣܵܐ ܩܵܡ̣ܘ ܗ̄ܘ̣ܵܘ ܩܕܼܵܡ ܗܵܘ̇ ܛܲܟܼܣܵܐ ܕܛܲܟܸܿܣ ܐܸܢܘܿܢ:", "ܘܲܬܼܚܹܝܬܼ ܫܘܼܒܼܚܹܗ ܟܕܲܢܘ̣ ܩܵܠܲܝ̈ܗܘܿܢ ܠܲܡܫܲܒܵܚܘܼ ܀", ":ܫܒܼܝܼܚ ܒܪܘܿܝܵܐ ܩܥ̣ܵܘ ܟܸܢܫܲܝ̈ܗܘܿܢ ܚܘܼܒܵܢܵܐܝܼܬܼ", "ܕܲܒܼܬܼܘܼܩܵܢܵܘ̈ܗܝ ܓܠ̣ܵܐ ܥܲܠ ܝܵܬܹܗ ܕܡܲܬܼܩܸܢ ܟܠܵܐ ܗ̄ܘ̣ ܀", ":ܣܓܼܝܼܕܼ ܡ̣ܢ ܟܠܵܐ ܡܲܬܼܩܸܢ ܟܠܵܐ ܡ̣ܢ ܠܵܐ ܡܸܕܸܿܡ", "ܕܲܒܼܝܲܕܼ ܡܸܕܸܿܡ ܐܲܠܦܲܢ ܚܲܝܠܵܐ ܕܐܲܠܵܗܘܼܬܹܗ ܀", ":ܐܲܠܵܗܵܐܝܼܬܼ ܩܲܕܸܿܫܘ ܩܘܼܕܼܡ̇ܘܗܝ ܕܐܲܠܵܗ ܟܠܵܐ", "ܘܲܠܦܘܼܬܼ ܫܘܼܒܼܚܹܗ ܦܲܪܥܘܼܗܝ ܫܘܼܒܼܚܚܵܐ ܕܙܵܕܹܩ ܗ̄ܘ̣ܵܐ ܠܹܗ ܀", ":ܐܲܝܟ ܚܲܝܵܒܹ̈ܐ ܦܪܲܥܘ̣ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ", "ܘܩܲܠܸܣܘ ܘܐܵܘ ܪܸܒܼܘ ܠܒܼܵܪܘܿܝܘܼܬܹܗ ܕܫܲܦܝܼܪ ܬܲܩܢܲܬ̤ ܀", ":ܣܲܓܿܝܼ ܫܸܦܪܲܬ̤ ܠܪܸ̈ܥܝܵܢܲܝܗܘܿܢ ܒܪܝܼܬܼܵܐ ܕܲܗܘ̤ܵܬܼ", "ܘܛܵܒܼ ܐܸܬܿܕܲܡܲܪܘ ܒܲܡܬܲܩܢܵܢܵܗ̇ ܘܲܡܢܲܛܪܵܢܵܗ̇ ܀", ":ܚܲܟܿܝܼܡܵܐܝܼܬܼ ܚܵܪ̣ܘ ܚܲܟܿܝܼܡܹ̈ܐ ܒܚܸܟܼܡܲܬܼ ܟܲܣܝܵܐ", "ܕܲܟܼܡܵܐ ܨܢܝܼܥܵܐ ܠܲܡܬܲܩܵܢܘܼ ܘܠܲܡܢܲܛܵܪܘܼ ܀", ":ܒܝܲܕܼ ܚܸܟܼ̈ܡܵܬܹܗ ܝ̄ܠܸܦܘ ܚܲܟܿܝܼܡܹ̈ܐ ܪ̈ܘܼܚܵܢܝܵܬܼܵܐ", "ܘܲܒܼܒܼܘܼܝܵܢܹܗ ܩܢ̣ܵܘ ܒܘܼܝܵܢܵܐ ܠܡܸܒܼܥܵܐ ܕܟܲܣ̈ܝܵܢ ܀", ":ܠܒܹܝܬܼ ܝܘܼܠܦܵܢܵܐ ܐܲܥܸܠ ܐܸܢܘܿܢ ܐܲܝܟ ܕܲܠܫܲܒܼܪܹ̈ܐ", "ܕܢܸܗܘܘܿܢ ܗܵܪܓܿܝܼܢ ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܀", ":ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܡܸܬܼܗܲܓܹܿܝܢ ܗ̄ܘ̣ܵܘ", "ܘܲܒܼܫܘܼܚܠܵܦܹ̈ܐ ܕܲܒܼ̈ܢܵܬܼ ܩܵܠܵܘ̈ܗܝ ܬܲܡܝܼܗܝܼܢ ܗ̄ܘ̣ܵܘ ܀", ":ܒܗܵܝ̇ ܒܲܪ̄ܬܼ ܩܵܠܵܐ ܕܲܗܘܵܝ ܢܘܼܗܪܵܐ ܬܲܡܝܼܗܝܼܢ ܗ̄ܘ̣ܵܘ", "ܘܛܵܟ ܪܵܢܹ̇ܝܢ ܗ̄ܘ̣ܵܘ ܕܲܒܼܒܲܪ̄ܬܼ ܩܵܠܵܐ ܗܘ̤ܵܘ ܐܵܦ ܗܸܢܘ̣ܿܢ ܀", ":ܒܥܵܬܼܵܐ ܐܲܒܿܥܵܬ̤ ܗܵܝ̇ ܒܲܪ̄ܬܼ ܩܵܠܵܐ ܒܪܸ̈ܥܝܵܢܲܝܗܘܿܢ", "ܘܲܒܼܥ̣ܵܘ ܫܲܦܝܼܪ ܘܝܼܠܸܦ̣ܘ ܫܲܦܝܼܪ ܥܲܠ ܦܲܐܝܘܼܬܼܵܗ̇ ܀", ":ܬܵܘ ܟܹܝܬܼ ܢܸܒܼܥܸܐ ܥܲܡ ܪ̈ܘܼܚܵܢܹܐ ܒܥܵܬܼܵܐ ܕܲܒܼܥܵܘ", "ܘܢܹܐܠܲܦ ܥܲܡܗܘܿܢ ܥܸܠܲܬܼ ܩܵܠܵܐ ܘܚܹܝܠ ܣܘܼܟܵܠܵܐ ܀", ":ܬܵܘ ܢܸܬܼܒܲܝܲܢ ܒܚܹܝܠ ܒܘܼܝܵܢܵܐ ܕܒܲܝܸܢ ܐܸܢܘܿܢ", "ܕܐܲܝܝܟܲܢ ܘܥܲܠ ܡ̇ܢ ܒܝܲܕܼ ܒܲܪ̄ܬܼ ܩܵܠܵܐ ܚܲܟܸܿܡ ܐܸܢܘܿܢ ܀", ":ܠܡܵܢ ܟܲܝ ܩܵܠܵܐ ܠܗܵܘ̇ ܕܒܲܟܼܝܵܢܹܗ ܕܠܵܐ ܒܵܪ̄ܬܼ ܩܵܠܵܐ ܗ̄ܘ̣", "ܕܗܵܐ ܐܲܝܟ ܕܲܓܼܢܝܼܙ ܓܢܝܼܙ ܡ̣ܢ ܩܵܠܵܐ ܡܸܬܼܪܲܓܼܫܵܢܵܐ ܀", ":ܕܠܵܐ ܒܲܪ̄ܬܼ ܩܵܠܵܐ ܗ̄ܘ̣ ܗܵܘ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣", "ܘܐܸܢ ܗܵܟܲܢܵܐ ܗ̄ܝܼ ܥܸܠܬܼܵܐ ܟܲܣܝܵܐ ܒܩܵܠܹܗ ܕܩܵܠܵܐ ܀", ":ܒܩܵܠܵܐ ܐܲܠܸܦ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܼܿܡ", "ܘܕܼܝܼܠܹܗ ܐܸܢܘܿܢ ܫܡܲܝܵܐ ܘܐܼܲܥܵܐ ܘܟܼܠܡܵܐ ܕܲܒܼܗܘܿܢ ܀", "ܒܲܬܼܪܹܝܢ ܡ̇ܐܒܹ̈ܐ ܡܸܬܼܚܲܙܝܵܢܹ̈ܐ ܚܒ݂ܲܫ ܟܠܡܸܕܲܡ:", "ܕܠܵܐ ܐ̄ܢܵܫ ܢܸܪܢܸܐ ܐܝܼܬܼ ܒܲܒܼܪܝܼܬܹܗ ܒܪܝܼܬܼܵܐ ܕܲܐ̄ܚܪܹܝܢ ܀", ":ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ ܒܪ̣ܵܐ ܩܲܕܼܡ̇ܝܑܬܼ", "ܘܥܲܡ ܬܘܼܩܵܢܗܘܿܢ ܐܵܦ ܬܘܼܩܵܢܵܐ ܕܪ̈ܘܼܚܵܢܵܝܹܐ ܀", ":ܒܲܕܼܡܘܼܬܼ ܫܘܼܪܵܐ ܒܪ̣ܵܐ ܠܲܫܡܲܝܵܐ ܘܲܪܩܲܥ̣ ܠܐܲܪܥܵܐ", "ܘܠܲܓܼܵܘ ܡܸܢܗܘܿܢ ܚ̣ܒܲܫ ܟܠܡܸܕܸܿܡ ܡܠܝܼܠܹ̈ܐ ܘܚܲܪ̈ܫܹܐ ܀", ":ܡܕܼܝܝܼܢ̄ܬܵܐ ܪܲܒܿܬܼܵܐ ܒܥ̣ܵܐ ܠܲܥܡܘܼܪܝܵܐ ܕܲܥܒܼܵܕܼ̇ ܐܝܼܕܵܘ̈ܗܝ", "ܘܐܲܣܸܢ ܣܵܡ̣ ܒܵܗ̇ ܟܠܡܵܐ ܕܚܵܫܲ݁ܚ ܠܣܘܼܢܩܵܢ ܥܲܡܠܹܗ ܀", ":ܠܲܡܠܝܼܠܘܼܬܼܵܐ ܝܲܬܿܝܼܪ ܬܲܪܣܝܼ ܡ̣̤ ܛܵܒܼܬܹ̈ܐ", "ܘܲܓܼܠܵܐ ܘܚܵܘܝܵܗ̇ ܚܹܝܠ ܐܝܼܬܼܘܼܬܹܗ ܘܒܼܵܪܘܿܝܘܼܬܹܗ ܀", ":ܠܗܘܿܢ ܠܲܡܠܝܼܠܹ̈ܐ ܓܠ̣ܵܐ ܒܲܒܼܪܝܼܬܼܵܐ ܕܩܲܠܝܼܠ", "ܘܲܠܘܼܠܦܵܢܗܘܿܢ ܬܲܗܝܹܗ ܠܥܲܡܠܹܗ ܠܸܫܬܵܐ ܝܵܘܡܝܼ̈ܢ ܀", ":ܒܸܫܬܵܐ ܝܵܘ̈ܡܝܼܢ ܐܲܠܸܦ ܐܸܢܘܿܢ ܛܲܟܼܣܵܐ ܕܚܲܝܠܹܗ", "ܘܲܥܒ݂ܲܕܼ ܐܸܢܘܿܢ ܣܵܦܪܹ̈ܐ ܡܗܝܼܪܹ̈ܐ ܕܲܥܒܼܵܕܼ݁ ܐܝܼܕܼܵܘ̈ܗܝ ܀", ":ܣܸܦܪܵܐ ܡܗܝܼܪܵܐ ܝ̄ܠܸܦ̣ܘ ܒܲܒܼܪܝܝܼܬܼܵܐ ܕܲܠܥܹܢܲܝܗܘܿܢ", "ܘܫܲܪܝܼܘ ܡܛܲܟܿܣܝܼܢ ܒܲܡܗܝܼܪܘܼܬܼܗܘܿܢ ܠܠܵܐ ܦܵܪ̈ܘܿܫܹܐ ܀", ":ܒܦܵܪܘܿܫܘܼܬܼܗܘܿܢ ܩ̣ܢܵܘ ܒܘܼܝܝܵܢܵܐ ܠܵܐ ܦܲܪ̈ܘܿܫܹܐ", "ܘܐܲܫܠܸܡܘ ܐܝܼܕܼܵܐ ܠܡܸܫܬܲܒܵܕܼܘܼ ܠܫܘܼܠܛܵܢܲܝ̈ܗܘܿܢ ܀", ":ܠܗܵܘ̇ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܫܠܸܡ̣ܘ ܫܲܬܿܝܼܩܹ̈ܐ", "ܘܟܲܕܼ ܠܵܐܪܓܼܝܼܫܝܼܢ ܐܲܪܓܸܿܫܘ ܘܝܼܕܲܥ̣ܘ ܕܐܝܼܬܼ ܒܵܪܘܿܝܵܐ ܀", ":ܒܝܲܕܼ ܡܲܠܵܠܹ̈ܐ ܝ̄ܠܸܦܘ̣ ܫܲܬܿܝܼܩܹ̈ܐ ܠܡܸܛܲܪ ܛܲܟܼܣܵܐ", "ܘܲܒܼܫܲܬܿܝܼܩܹ̈ܐ ܬܗܲܪܘ ܡܲܠܵܠܹ̈ܐ ܒܚܹܝܠ ܒܵܪܘܿܝܵܐ ܀", ":ܬܪ̈ܲܝܗܘܿܢ ܬܸܓܼܡܹ̈ܐ ܝ̄ܬܼܪܘ ܚܲܕܼ ܡ̣ܢ ܚܲܕܼ ܡ̣ܢ ܚܲܕܼ ܡ̇ܪܵܐ", "ܘܠܵܗ̇ ܠܡܵܪܘܼܬܼܵܐ ܦܪܲܥ̣ܘ ܬܵܘܕܲܝܼܬܼܵܐ ܚܲܕܼ ܒܐܝܼܕܲܝ̈ ܀", ":ܥܸܠܬܼܵܐ ܛܵܒܼܬܼܵܐ ܗܘ̤ܵܘ ܠܲܚܕܼܵܕܹ̈ܐ ܡܠܝܼܠܹ̈ܐ ܘܚܲܪ̈ܫܹܐ", "ܘܛܵܒܼ ܐܸܬܼܝܲܬܲܪܘ ܒܕܸܚܠܲܬܼ ܡ̇ܪܵܐ ܕܬܲܩܸܢ ܐܸܢܘܿܢ ܀", ":ܚܲܕܼ ܬܘܼܩܵܢܵܐ ܕܚܲܕܼ ܫܘܼܠܛܵܢܵܐ ܝ̄ܠܸܦ̣ܘ ܕܐܝܼܬܲܝܗܘܿܢ", "ܘܠܵܐ ܐܸܬܼܦܲܠܲܓ̣ܘ ܕܕܼܵܡ ܐܝܼܬܼ ܚܲܝܠܵܐ ܐ̄ܚܪܹܢܵܐ ܕܫܲܠܝܼܛ ܀", ":ܗܘ̤ ܬܘܼܩܵܢܗܘܿܢ ܚܲܝܸܠ ܐܸܢܘܿܢ ܒܚܹܝܠ ܒܵܪܘܿܝܵܐ", "ܘܲܒܼܣܘܼܥܪ̈ܵܢܹܐ ܓܡ݂ܲܪܘ ܣܘܼܥܪ̈ܵܢܹܐ ܕܣܘܼܥܪ̈ܵܢܲܝܗܘܿܢ ܀", ":ܗܵܫܵܐ ܕܲܫܠܸܡ̣ܘ ܡܠܝܼܠܹ̈ܐ ܘܚܲܪ݁ܫܹܐ ܠܚܲܕܼ ܫܘܼܠܛܵܢܵܐ", "ܬܵܘ ܢܸܬܼܒܲܩܸܐ ܒܗܵܘ̇ ܫܘܼܠܛܵܢܵܐ ܕܚܲܟܸܿܡ ܐܸܢܘܿܢ ܀", ":ܬܵܘ ܢܸܬܼܒܲܝܲܢ ܒܫܘܼܚܠܵܦ ܬܲܗܪܵܐ ܕܒܼܵܪܘܿܝܘܼܬܹܗ", "ܕܟܲܕܼ ܚܲܕܼ ܐܝܼܬܼܵܘܗܝ ܠܵܘ ܚܲܕܼ ܐܝܼܬܼܵܘܗܝ ܒܲܕܼܡܸܬܼܚܲܙ̈ܝܵܢ ܀", ":ܒܗܵܘܢܵܐ ܢܸܫܡܲܥ ܠܗܵܘ̇ ܡ̇ܐ ܕܲܪܫܝܼܡ ܒܲܟܼܬܼܝܼ̈ܒܼܵܬܼܵܐ", "ܘܲܒܼܣܘܼܟܵܠܵܐ ܢܚܘܼܪ ܒܲܟܼܬܼܵܒܼܵܐ ܘܒܲܟܼܬܼܝܼ̈ܒܼܵܬܹܗ ܀", ":ܟܬܼܵܒܼܵܐ ܓܠ̣ܵܐ ܠܲܢ ܥܲܠ ܬܘܼܩܵܢܵܐ ܕܝܼܠܲܢ ܘܲܕܼܟܼܠ", "ܘܥܲܠ ܬܘܼܩܵܢܵܐ ܕܪ̈ܘܼܚܵܢܵܝܹܐ ܠܵܐ ܨܒܼܵܐ ܓܠ̣ܵܐ ܠܲܢ ܀", ":ܠܵܐ ܟܬ݂ܲܒܼ ܡܘܼܫܹܐ ܥܲܠ ܬܘܼܩܵܢܗܘܿܢ ܒܣܸܦܪܵܐ ܕܲܟܼܬܲܒܼ", "ܥܕܲܡܵܐ ܕܲܡ̣ܛܵܐ ܨܹܝܕܼ ܐܲܒܼܪܵܗܵܡ ܘܲܥܗ݂ܲܕܸ ܐܸܢܘܿܢ ܀", ":ܠܵܐ ܒܲܕܸܿܩ ܠܲܢ ܥܲܠ ܒܘܼܕܵܩܗܘܿܢ ܒܪܹܫ ܬܲܫܥܝܼܬܹܗ", "ܥܕܲܡ̇ܐ ܕܒܲܕܸܿܩ ܒܐܝܼܙܓܲܕܿܘܼܬܼܗܘܿܢ ܕܲܠܘܵܬܼ ܗܵܓܼܵܪ ܀", ":ܠܵܐ ܐܵܘܕܲܥ ܠܲܢ ܕܩܲܒܸܿܠܘ ܡܸܕܸܿܡ ܠܲܡܕܲܒܵܪܘܼ", "ܥܕܲܡ̇ܐ ܕܚܵܘܝܼܘ ܝܲܨܝܼܦܘܼܬܼܗܘܿܢ ܕܨܹܝܕܼ ܡܸܨܪܵܝܬܼܵܐ ܀", ":ܠܵܐ ܐܸܡ݂ܲܪ ܠܲܢ ܕܐܝܼܬܲܝܗܘܿܢ ܠܲܢ ܐ̄ܚܝܵܢܹ̈ܐ ܘܚܲܒܼܪܹ̈ܐ", "ܥܕܲܡ̇ܐ ܕܗܸܢܘ̣ܿܢ ܐܲܠܸܦܘ ܛܲܟܼܣܵܐ ܠܐܲܡܬܼܵܗ̇ ܕܣܲܪܲܝ ܀", ":ܒܫܸܬܼܩܵܐ ܥܲܒܼ݂ܪܹܗ ܠܫܲܪܒܵܐ ܪܲܒܵܐ ܕܣܘܼܥܪ̈ܵܢܲܝܗܘܿܢ", "ܘܐܲܝܟ ܠܲܝܬܿ ܐܸܢܘܿܢ ܐܲܗܡܝܼ ܘܲܫܬܸ݂ܩ ܡ̣ܢ ܬܘܼܩܵܢܗܘܿܢ ܀", ":ܫܸܬܼܩܵܐ ܐܲܪܡܝܼ ܥܲܠ ܣܘܼܥܪܵܢܗܘܿܢ ܕܣܵܥܪ̈ܲܝ ܚܲܝܲܝ̈ܢ", "ܘܲܒܼܬܲܚܦܝܼܬܼܵܐ ܕܠܵܐ ܒܘܼܝܵܢܵܐ ܟܲܣܝܼ ܐܸܢܘܿܢ ܀", ":ܠܡܵܢ ܟܲܝ ܐܲܗܡܝܼ ܡ̣ܢ ܥܘܼܗܕܵܢܗܘܿܢ ܡܥܲܗܸܕܼ ܟܠܵܐ", "ܕܗܵܐ ܟܠ ܕܲܗܘ̤ܵܐ ܡܸܥܗܲܕܼ ܥܲܗܕܹܿܗ ܒܲܟܼܬܼܝܼ̈ܒܼܵܬܹܗ ܀", ":ܠܡܵܢ ܟܲܝ ܚܲܦܝܹܗ ܠܫܲܪܒܵܐ ܓܼܠܝܝܵܐ ܗܵܘ̇ ܕܲܗܘ̤ܵܘ ܒܹܗ", "ܘܠܵܐ ܓܠ̣ܵܝܗܝ ܩܘܼܕܼܡܲܝܢ ܐܲܝܟ ܕܲܓܼܠܵܐ ܠܲܢ ܥܲܠ ܬܘܼܩܩܵܢܲܢ ܀", ":ܠܡܵܢ ܠܵܐ ܐܸܡ݂ܲܪ ܕܲܗܘ̤ܵܘ ܥܲܡ ܟܠ ܐܵܘ ܒܵܬܲܪ ܟܠ", "ܐܲܟܼܡܵܐ ܕܐܸܡ݂ܲܪ ܥܲܠ ܒܲܪܢܵܫܵܐ ܕܲܗܘ̤ܵܐ ܒܚܲܪܬܼܵܐ ܀", ":ܠܡܵܢ ܠܵܐ ܓܠ̣ܵܐ ܠܹܗ ܗܵܘ̇ ܕܲܓܼܠ̣ܵܐ ܠܹܗ ܥܲܠ ܟܠ ܡܸܕܸܿܡ", "ܕܐܝܼܬܼ ܒܲܒܼܪܝܼܬܹ̈ ܒܪܝܼܬܼܵܐ ܕܪܵܡ̇ܐ ܡ̣ܢ ܢܸܟܼܝܵܢܹ̈ܐ ܀", ":ܪܵܡ ܗ̄ܘ̣ ܟܝܵܢܗܘܿܢ ܡ̣ܢ ܢܸܟܼܝܵܢܹ̈ܐ ܦܲܓܼܪ݁ܵܢܵܝܹܐ", "ܐܦܸܢ ܐܲܡܝܼܪ ܥܲܠ ܒܲܪܢܵܫܵܐ ܕܪܵܡ ܗ̄ܘ̣ ܡ̣ܢ ܟܠ ܀", ":ܠܡܵܢ ܠܵܐ ܚܵܘܝܹܗ ܚܹܝܠ ܒܘܼܝܵܢܵܐ ܕܡܸܠܬܼܵܐ ܕܲܒܼܗܘܿܢ", "ܘܠܵܐ ܒܲܕܼܩ ܠܹܗ ܥܲܠ ܫܲܪܝܼܘܼܬܼܵܐ ܕܨܸܒܼܝܵܢܲܝ̈ܗܘܿܢ ܀", ":ܠܡܵܢ ܠܵܐ ܐܲܠܦܹܗ ܕܪܘܼܚܵܐ ܐܸܢܘܿܢ ܘܲܕܼܠܵܐ ܪܘܼܟܵܒܼ", "ܕܛܵܟ ܝܵܠܦ̇ܝܼܢ ܗ̣̄ܘܲܝܢ ܕܚܲܕܼ ܗ̄ܘ̣ ܟܝܵܢܗܘܿܢ ܘܲܕܼܟܼܝܵܢ ܢܲܦܫܲܢ ܀", ":ܒܲܟܼܝܵܢܗܘܿܢ ܚܵܪ̣ ܗܵܘ̇ ܐܘܼܡ̇ܢܵܐ ܕܟܲܝܸܢ ܐܸܢܘܿܢ", "ܘܕܲܚܙ̣ܵܐ ܕܲܦܐܹܝܢ ܟܲܣܝܼ ܐܸܢܘܿܢ ܡ̣ܢ ܚܲܙܵܝܹ̈ܐ ܀", ":ܠܲܫܒܼܝܼܚܘܼܬܼܗܘܿܢ ܚܙ̣ܵܐ ܕܲܫܒܼܝܼܚܵܐ ܡ̣ܢ ܟܠ ܕܲܒܼܪ̣ܵܐ", "ܘܐܸܢ ܡܸܬܼܓܼܠܝܵܐ ܛܵܥܹ̇ܝܢ ܐ̄ܢܵܫܵܐ ܒܲܫܒܼܝܼܚܘܼܬܼܵܗ̇ ܀", ":ܒܛܘܼܥܝܲܝ ܕܲܒܼܗܘܿܢ ܡܸܬܼܒܲܩܸܐ ܗ̄ܘ̣ܵܐ ܥܲܕܼܠܵܐ ܢܸܗܘܘܿܢ", "ܘܩܲܕܸܿܡ ܫܲܬܿܩܵܗ̇ ܒܫܸܬܼܩܵܐ ܕܐܲܪܡܝܼ ܥܲܠ ܬܬܘܼܩܵܢܗܘܿܢ ܀", ":ܠܝܲܨܪܵܐ ܚܙ̣ܵܐ ܕܡܸܬܼܪܲܓܼܪܲܓܼ ܠܡܸܕܸܿܡ ܕܲܪܓܼܝܼܓܼ", "ܥܲܠ ܗܵܝ̇ ܟܲܣܝܹܗ ܠܫܲܪܒܵܐ ܪܓܼܝܼܓܼܵܐ ܠܓܼܵܘ ܡ̣ܢ ܫܸܬܼܩܵܐ ܀", ":ܫܸܬܼܩܵܐ ܐܲܪܡܝܼ ܥܲܠ ܪܸܓܼܬܼܗܘܿܢ ܕܲܒܼܢܲܝ̈ ܐܵܕܼܵܡ", "ܕܠܵܐ ܬܸܣܬܲܬܲܪ ܪܸܓܿܬܼܵܐ ܒܝܼܫܬܵܐ ܒܪܸ̈ܥܝܵܢܲܝܗܘܿܢ ܀", ":ܒܪܸ̈ܥܝܵܢܲܗܘܿܢ ܐܲܪܡܝܼ ܦܓܼܘܼܪܹ̈ܐ ܕܠܵܐ ܝܼܕܲܥܬܼܵܐ", "ܕܠܵܐ ܡ̇ܐ ܕܝܼܕܲܥܘ̣ ܢܕܼܵܘܕܼܘܼܢ ܪܲܗܛܵܐ ܕܒܼܵܪܘܿܝܘܼܬܹܗ ܀", "ܚܙ̣ܵܐ ܗ̄ܘ̣ܵܐ ܠܪܸܡܙܹܗ ܪܲܗܛܵܐ ܝܠܝܼܠܵܐ ܕܚܘܼܫܵܒܲܝ̈ܗܘܿܢ:", "ܘܲܩܕܲܡ ܐܸܢܘܿܢ ܥܲܕܼܠܵܐ ܢܫܲܪܘܿܢ ܠܡܸܪܕܼܵܐ ܒܬܼܵܘܫܵܐ ܀", ":ܣܝܵܓܼܵܐ ܕܫܸܬܼܩܵܐ ܣܵܓܼ̣ ܒܐܲܦܲܝ̈ܗܘܿܢ ܕܒܲܥܪܝܼܪ̈ܵܝܹܐ", "ܕܠܵܐ ܢܕܘܼܫܘܼܢܵܝܗܝ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܓܼܘܼܕܵܦܲܝ̈ܗܘܿܢ ܀", ":ܩܵܠ ܓܘܼܕܵܦܗܘܿܢ ܫܡܲܥ̣ ܡ̣ܢ ܥܵܠܲܡ ܥܲܕܼܠܵܐ ܢܸܗܘܘܿܢ", "ܘܡ̣ܢ ܕܐܸܬܿܬܲܩܢܘ ܫܲܠܝܹܗ ܒܫܸܠܝܵܐ ܕܲܫܡܲܝܵܢܹ̈ܐ ܀", ":ܐܲܝܟ ܕܲܠܚܪ̈ܫܹܐ ܫܲܬܲܩ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ", "ܕܠܵܐ ܢܸܬܸܿܠ ܠܵܗ̇ ܐܲܬܼܪܵܐ ܠܛܘܼܥܝܲܝ ܕܬܲܡܠܸܟ ܒܐܲܪܥܵܐ ܀", ":ܠܲܟܼܬܼܝܼܫܘܼܬܼܵܐ ܕܛܘܼܥܝܲܝ ܫܲܠܝܼ ܫܒܸܠܝܵܐ ܕܲܒܼܗܘܿܢ", "ܕܠܵܐ ܬܸܬܼܒܲܥܪܲܪ ܘܬܸܕܼܠܘܿܚ ܐ̄ܢܵܫܵܐ ܒܲܫܓܼܝܼܫܘܼܬܼܵܗ̇ ܀", ":ܝܵ̇ܕܲܥ ܗ̄ܘ̣ܵܐ ܠܵܗ̇ ܕܒܲܥܪܝܼܪܵܝܬܵܐ ܗ̄ܝܼ ܘܩܵܛ̇ܠܲܬܼ ܐ̄ܢܵܫܵܐ", "ܡܸܛܠ ܗܵܢܵܐ ܐܲܣܪ̣ܵܗ̇ ܒܫܸܬܼܩܵܐ ܐܲܝܟ ܕܲܒܼܙܲܝܢܵܐ ܀", ":ܒܒܹܝܬܼ ܐܲܣܝܼܪܹ̈ܐ ܕܠܵܐ ܥܘܼܗܕܵܢܵܐ ܐܲܥܸܠ ܚܲܒܼܫܵܗ̇", "ܕܠܵܐ ܢܸܬܼܥܲܗܲܪ ܫܸܡ ܒܝܼܫܘܼܬܼܵܗ̇ ܒܹܝܬܼ ܐܲܪ̈ܥܵܢܹܐ ܀", ":ܠܫܸܡ ܒܝܼܫܘܼܬܼܵܗ̇ ܠܚ̣ܵܐ ܡ̣ܢ ܣܸܦܪ̈ܵܘܗܝ ܒܐܝܼܕܲܝ̈ ܡܘܼܫܹܐ", "ܕܠܵܐ ܢܸܬܼܗܲܓܿܘܿܢ ܐ̄ܢܵܫܵܐ ܒܫܲܪ̈ܒܹܿܐ ܕܲܫܟܼܝܼܪܘܼܬܼܵܗ̇ ܀", ":ܫܸܡ ܐܝܼܬܼܘܼܬܹܗ ܡܸܬܼܚܲܦܛܵܐ ܗ̄ܘ̣ܵܬܼ ܕܬܿܦܢܸܐ ܨܹܐܕܹܝܗ̇", "ܥܲܠ ܗܵܝ̇ ܟܲܦܪܹܗ ܠܲܫܡܸܵܐ ܣܲܢܝܵܐ ܡ̣ܢ ܢܵܡܘܿܣܹܗ ܀", ":ܒܵܪܘܿܝܘܼܬܼܵܐ ܓܵܢ̇ܒܵܐ ܗ̄ܘ̣ܵܬܼ ܠܵܗ̇ ܙܹܐܦܵܢܵܐܝܼܬܼ", "ܘܒܸܕܝܵܐ ܕܐܝܼܬܼܝܹ̈ܐ ܕܠܵܐ ܫܲܪܝܼܪܝܼܢ ܡܸܬܼܢܲܒܿܝܵܐ ܗ̄ܘ̣ܵܬܼ ܀", ":ܒܚܹܝܠ ܡܲܠܲܐܟܹ̈ܐ ܡܸܬܼܚܲܝܠܵܐ ܗ̄ܘ̣ܵܬܼ ܡܚܝܼܠܲܬܼ ܚܲܝܠܵܐ", "ܘܲܒܼܦܲܐܝܘܼܬܼܗܘܿܢ ܡܣܲܬܿܪܵܐ ܗ̄ܘ̣ܵܬܼ ܠܵܗ̇ ܠܲܫܟܼܝܼܪܘܼܬܼܵܗ̇ ܀", ":ܐܝܼܬܼܝܹ̈ܐ ܕܐܲܝܬܿܝܼܘ ܒܪܝܼܬܼܵܐ ܠܓܸܠܝܵܐ ܡܟܲܢܝܵܐ ܗ̄ܘ̣ܵܬܼ ܠܗܘܿܢ", "ܘܕܲܒܼܥܘܕܼܪܵܢܗܘܿܢ ܬܲܠܝܵܐ ܒܪܝܼܬܼܵܐ ܘܲܢܛܝܼܪ ܥܵܠܡܵܐ ܀", ":ܠܕܲܪܓܼܵܐ ܪܵܡܵܐ ܕܐܲܠܵܥܗܘܼܬܼܵܐ ܡܥܲܠܝܵܐ ܗ̄ܘ̣ܵܬܼ ܠܗܘܿܢ", "ܘܒܼܵܪ̈ܝܲܝ ܟܠܵܐ ܘܢܵܛܪ̈ܲܝ ܟܠܵܐ ܡܫܲܡܗܵܐ ܗ̄ܘ̣ܵܬܼ ܠܗܘܿܢ ܀", ":ܠܵܘ ܕܡܲܠܲܐܟܹ̈ܐ ܡܸܬܼܥܲܠܹܝܢ ܗ̄ܘ̣ܵܘ ܠܗܵܢܵܐ ܪܵܘܡܵܐ", "ܐܸܠܵܐ ܕܛܘܼܥܝܲܝ ܡܸܬܼܓܵܘܣܵܐ ܗ̄ܘ̣ܵܬܼ ܒܲܫܡܵܗܲܝ̈ܗܘܿܢ ܀", ":ܘܠܵܘ ܬܘܼܒܼ ܛܘܼܥܝܲܝ ܠܵܘ ܗ̤ܝ ܩܢܘܿܡܵܗ̇ ܡܸܫܬܿܓܼܫܵܐ ܗ̄ܘ̣ܵܬܼ", "ܒܲܕܼܠܵܐ ܩܲܢܝܵܐ ܩܢܘܿܡ̇ܐ ܕܐܝܼܬܼܵܘܗܝ ܒܝܲܕܼ ܣܘܼܥܪ̈ܵܢܹܐ ܀", ":ܨܸܒܼܝܵܢ ܫܹܐܕܹ̈ܐ ܘܝܲܨܪܵܐ ܕܐ̄ܢܵܫܵܐ ܪܓܼܝܼܓܼ ܗ̄ܘ̣ܵܐ ܠܗܵܕܹܐ", "ܘܲܠܒܼܝܼܫܘܼܬܗܘܿܢ ܟܠ̣ܵܐ ܗܵܘ̇ ܕܲܟܼܠܵܐ ܒܚܲܕܼ ܡܲܠܲܐܟܹ̈ܐ ܀", ":ܒܒܼܝܼܫܘܼܬܼ ܒܝܼܫܹ̈ܐ ܚܵܪ̣ ܗܵܘ̇ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣", "ܘܟܲܣܝܵܗ̇ ܠܛܵܒܼܬܼܵܐ ܕܲܒܼܪ̈ܘܼܚܵܢܹܐ ܕܠܵܐ ܬܸܨܛܲܚܸܐ ܀", "ܡ̣ܢ ܨܘܿܚܝܼܬܼܵܐ ܟܠ̣ܵܗ̇ ܠܲܒܼܪܝܼܬܼܗܘܿܢ ܕܙܲܗܝܲܝ̈ ܢܲܦܫܵܐ:", "ܘܐܲܝܟ ܕܲܒܼܓܲܙܵܐ ܣܵܡ̣ܵܗ̇ ܒܫܸܬܼܩܵܐ ܕܠܵܐ ܬܸܬܼܒܲܥܪܲܪ ܀", ":ܒܛܲܒܼܥܵܐ ܕܫܸܬܼܩܵܐ ܛܲܒܼܥܹܗ ܠܓܲܙܵܐ ܕܲܒܼܢܲܝ̈ ܒܲܝܬܹܿܗ", "ܕܠܵܐ ܢܵܘܒܿܕܼܘܼܢܵܝܗܝ ܥܲܒܼ̈ܕܹܿܐ ܒܝܼܫܹ̈ܐ ܡܩܝܼܡܲܝ̈ ܡܸܪܕܵܐ ܀", ":ܡܸܪܕܼܵܐ ܡܩܝܼܡ ܗ̄ܘ̣ܵܐ ܬܸܓܼܡܵܐ ܕܫܹܐܕܹ̈ܐ ܥܲܠ ܐܝܼܬܼܘܼܬܹܗ", "ܘܐܲܣܓܿܝܼ ܡܸܪܕܹܿܗ ܠܚܸܣܢܵܐ ܕܲܒܼܢ̣ܵܐ ܩܕܼܵܡ ܪܸܓܼܬܼܗܘܿܢ ܀", ":ܚܸܣܢܵܐ ܪܵܡ̇ܐ ܒܢ̣ܵܐ ܒܝܲܕܼ ܫܸܬܼܩܵܐ ܕܡ̣ܢ ܪ̈ܘܼܚܵܢܹܐ", "ܘܲܠܓܼܵܘ ܡܸܢܹܗ ܣܵܡ̣ ܬܘܼܩܵܢܗܘܿܢ ܒܲܙܗܝܼܪܘܼܬܼܵܐ ܀", ":ܚܲܟܿܝܼܡܵܐܝܼܬܼ ܣܥ݂ܲܪ ܗܵܘ̇ ܪܸܡܙܵܐ ܡܚܲܟܸܿܡ ܟܠܵܐ", "ܕܣܲܬܿܪܵܗ̇ ܠܛܵܒܼܬܼܵܐ ܡ̣ܢ ܒܝܼܫܘܼܬܼܵܐ ܕܒܼܝܼܫܹ̈ܐ ܀", ":ܐܘܿ ܠܹܟܼܝ ܒܝܼܫܵܐ ܟܡܵܐ ܒܝܼܫ ܝܲܨܪܵܐ ܕܡܲܪܵܚܘܼܬܹܟܼܝ", "ܕܐܵܦ ܒܵܪܘܿܝܵܐ ܡܣܲܬܲܪ ܡܸܢܹܟܼܝ ܛܵܒܼܬܵܐ ܕܛܘܼܒܹܗ ܀", ":ܐܘܿ ܠܹܟܼܝ ܛܘܼܥܝܲܝ ܕܲܒܼܛܵܥܲܝ̈ܵܐ ܟܡܵܐ ܡܲܪܵܚܵܐ ܐ̄ܢܬܿܝ", "ܕܡܲܬܼܩܸܢ ܟܠܵܐ ܙܗܝܼܪ ܒܲܥܒܼܵܕܹ̇ܗ ܡ̣ܢ ܓܘܼܢܵܝܹܟܼܝ ܀", ":ܐܘܿ ܠܲܣܢܝܼܬܼܵܐ ܕܡܲܣܢܹܐ ܚܵܘܪܵܗ̇ ܠܲܕܼܚܵܐܲ݁ܪ ܒܵܗ̇", "ܕܟܲܣܝܹܗ ܛܵܒܼܵܐ ܠܫܘܼܦܪܵܐ ܕܥܲܡܠܹܗ ܡ̣ܢ ܒܵܒܼܵܬܼ̈ܗ̇ ܀", ":ܐܘܿ ܠܡܲܣܠܲܝܬܵܐ ܕܡܲܣܠܲܝ ܫܸܡܥܵܗ̇ ܥܲܠ ܫܵܡ̇ܘܿܥܹ̈ܐ", "ܕܢܸܕܲܬ̤ ܡܸܢܵܗ̇ ܠܒܼܵܪܹܐ ܒܪܝܼܬܼܵܐ ܡ̣ܢ ܫܘܼܪܵܝܵܐ ܀", ":ܡ̣ܢ ܫܘܼܪܵܝܵܐ ܚܙ̣ܵܗ̇ ܠܲܚܙܵܬܼܵܐ ܕܲܟܼܡܵܐ ܢܕܼܝܼܕܼܵܐ", "ܘܐܲܗܦܸܟ ܐܲܦܵܘ̈ܗܝ ܕܠܵܐ ܢܚܘܼܪ ܨܹܐܕܹܝ̇ ܒܬܼܘܼܩܵܢ ܥܝܼܪܹ̈ܐ ܀", ":ܘܐܸܢ ܒܵܪܘܿܝܵܐ ܠܵܐ ܨܒܼܵܐ ܕܢܸܚܙܹܝܗ̇ ܠܲܡܫܲܟܲܪܬܼܵܐ", "ܡܲܢ̣ܘܼ ܕܢܲܡܪܲܚ ܘܢܸܬܼܒܲܩܸܐ ܒܵܗ̇ ܒܦܲܪܨܘܿܦ ܚܘܼܒܵܐ ܀", ":ܒܦܲܪܨܘܿܦ ܚܘܼܒܵܐ ܠܵܐ ܙܵܕܹܩ ܠܲܢ ܕܲܢܚܘܼܪ ܨܹܐܕܹܝܗ̇", "ܕܕܲܠܡܵܐ ܢܸܗܘܸܐ ܫܟܼܝܼܪ݁ܲܝ ܚܸܙܘܵܐ ܒܕܼܘܼܡܝܵܐ ܕܼܠܵܗ̇ ܀", ":ܕܘܼܡܝܵܗ̇ ܟܲܣܝܹܗ ܠܕܘܼܡܝܵܐ ܕܥܝܼܪܹ̈ܐ ܡ̣ܢ ܪܸܥܝܵܢܲܢ", "ܘܐܸܠܘܼܠܵܐ ܗ̄ܘ̣ܵܬܼ ܓܠܸܐ ܗ̄ܘ̣ܵܐ ܠܥܹܢܲܝܢ ܡ̣ܢ ܫܘܼܪܵܝܵܐ ܀", ":ܘܐܸܢ ܗܵܟܲܢ ܒܝܼܫ ܚܝܵܪܵܗ̇ ܐܲܝܟ ܕܐܵܦ ܒܝܼܫ ܗ̄ܘ̣", "ܡܲܢ ܠܵܐ ܢܲܗܦܸܟ ܚܙܵܬܼܵܐ ܕܠܸܒܹܿܗ ܡ̣ܢ ܥܸܢܝܵܢܵܗ̇ ܀", ":ܥܪܘܿܩܘ ܟܹܝܬܼ ܐ̄ܢܵܫܵܐ ܡ̣ܢ ܥܸܢܝܵܢܵܗ̇ ܕܒܼܝܼܫܬܵܐ ܒܝܼܫܬܵܐ", "ܕܠܵܐ ܬܸܬܼܓܲܠܙܘܼܢ ܡ̣ܢ ܥܸܢܝܵܢܵܗ̇ ܕܛܵܒܼܬܼܵܐ ܛܵܒܼܬܵܐ ܀", ":ܚܙ̣ܵܘ ܡ̇ܢ ܣܸܥܪܲܬ̤ ܡ̣ܢ ܫܘܼܪܵܝܵܐ ܕܫܘܼܪܵܝ ܙܲܒܼܢܹ̈ܐ", "ܕܠܵܐ ܝܸܗ̄ܒܲܬ̤ ܠܲܢ ܕܢܸܚܙܸܐ ܒܪܝܼܬܼܵܐ ܕܲܫܡܲܝܵܢܹ̈ܐ ܀", ":ܦܲܐܝܵܐ ܒܪܝܼܬܼܗܘܿܢ ܡ̣ܢ ܒܸܪ̈ܝܵܬܼܵܐ ܕܲܗ̤ܘܲܝ̈ ܥܲܡܗܘܿܢ", "ܘܣܵܗܹ̇ܕܼ ܛܲܟܼܣܵܐ ܕܣܵܥܘܿܘܼܬܼܗܘܿܢ ܕܲܟܼܡܵܐ ܦܲܐܝܵܐ ܀", ":ܪܓܼܝܼܓܼܵܐ ܚܙܵܬܼܗܘܿܢ ܘܩܲܠܝܼܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ", "ܘܡܲܢ̣ܘܼ ܣܵܦܹ̇ܩ ܕܲܢܚܘܼܪ ܫܲܦܝܼܪ ܒܛܘܼܟܵܣܲܝ̈ܗܘܿܢ ܀", ":ܒܛܲܟܼܣܵܐ ܦܲܐܝܵܐ ܛܲܟܸܿܣ ܐܸܢܘܿܢ ܗܵܘ̇ ܡܲܬܼܩܸܢ ܟܠ", "ܕܲܒܼܛܲܟܼܣܲܝ̈ܗܘܿܢ ܢܛܲܟܸܿܣ ܥܵܠܡܵܐ ܒܲܥܪܝܼܪܵܝܵܐ ܀", ":ܠܛܘܼܟܵܣ ܥܵܠܡܵܐ ܛܲܟܸܿܣ ܐܸܢܘܿܢ ܒܲܡܠܝܼܠܘܼܬܼܵܐ", "ܕܠܵܐ ܬܸܗܘܸܐ ܠܵܗ̇ ܒܪܝܼܬܼܵܐ ܒܠܝܼܠܬܵܐ ܘܲܕܼܠܵܐ ܛܲܟܼܣܵܐ ܀", ":ܠܵܘ ܕܲܒܼܨܝܼܪ ܗ̄ܘ̣ܵܐ ܕܲܢܛܲܟܸܿܣ ܟܠ ܛܲܟܸܿܣ ܐܸܢܘܿܢ", "ܐܸܠܵܐ ܕܢܵܘܕܲܥ ܕܐܵܦ ܬܘܼܩܵܢܹܗ ܒܛܲܟܼܣܵܐ ܡܛܲܟܲܣ ܀", ":ܥܲܡ ܒܸܪ݁ܝܵܬܼܵܐ ܫܲܬܿܝܼ̈ܩܵܬܼܵܐ ܬܲܩܸܢ ܐܸܢܘܿܢ", "ܕܠܵܐ ܢܸܬܿܬܿܪܝܼܡܘܼܢ ܘܢܸܛܥܘܿܢ ܛܲܟܼܣܵܐ ܕܒܼܵܪܘܿܝܘܼܬܹܗ ܀", ":ܥܲܡ ܠܵܐ ܡܡܠܝܼܠܹ̈ܐ ܐܲܥܸܠ ܐܸܢܘܿܢ ܠܒܹܝܬܼ ܝܘܼܠܦܵܢܵܐ", "ܕܠܵܐ ܢܸܬܼܚܲܬܿܪܘܼܢ ܕܕܼܵܡ ܠܵܐ ܣܢܝܼܩܝܼܢ ܥܲܠ ܕܘܼܪܵܫܵܐ ܀", ":ܒܩܵܠܵܐ ܓܼܠܝܵܐ ܐܲܫܡܲܥ ܐܸܢܘܿܢ ܚܹܝܠ ܟܲܣܝܘܼܬܹܗ", "ܕܢܸܗܘܘܿܢ ܝܵ̇ܕܼܥܝܼܢ ܕܐܝܼܬܼ ܐܝܼܬܼܘܼܬܼܵܐ ܕܟܲܣܝܵܐ ܡܸܢܗܘܿܢ ܀", ":ܐܲܝܟ ܕܲܠܫܲܒܼܪܹ̈ܐ ܚܲܟܸܿܡ ܐܸܢܘܿܢ ܒܒܼܵܪܘܿܝܘܼܬܹܗ", "ܕܠܵܐ ܢܸܬܿܕܼܵܘܕܼܘܼܢ ܒܗܸܕܼܪܵܐ ܘܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀", ":ܒܪܸܡܙܵܐ ܙܥܘܿܪܵܐ ܐܸܡ݂ܲܪ ܘܲܗܘ̤ܵܘ ܐܲܝܟ ܟܠ ܕܲܗܘ̤ܵܐ", "ܘܥܲܡ ܟܠܡܸܕܹܿܡ ܐܲܫܘܝܼ ܐܸܢܘܿܢ ܒܥܵܒܼܘܿܕܼܘܼܬܼܵܐ ܀", ":ܥܲܒܼ̈ܕܹܿܐ ܐܸܢܘܿܢ ܡܟܵܐ ܐܸܢ ܐܲܡܝܼܪ ܕܪܘܼܚܵܐ ܐܸܢܘܿܢ", "ܘܡ̣ܢ ܚܲܕܼ ܚܲܝܠܵܐ ܩܢ̣ܵܘ ܟܘܼܝܵܢܵܐ ܠܡܸܦܪܲܚ ܒܐܵܐܲܪ ܀", ":ܚܹܝܠ ܒܵܪܘܿܝܵܐ ܚܲܝܸܠ ܐܸܢܘܿܢ ܠܡܸܣܥܲܪ ܚܲܝܠܹ̈ܐ", "ܘܗܘ̤ ܥܒ݂ܲܕ ܐܸܢܘܿܢ ܥܲܒܼ̈ܕܹܿܐ ܛܵܒܹ̈ܐ ܕܣܵܥܘܿܪܘܼܬܹܗ ܀", ":ܚܲܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܙܵܘܼܕܼ ܐܸܢܘܿܢ", "ܘܲܫܦܝܼܥܵܐܝܼܬܼ ܐܲܥܬܲܪ ܐܸܢܘܿܢ ܒܚܹܐܪܘܼܬܼ ܢܲܦܫܵܐ ܀", ":ܣܲܡ ܚܲܝܘܼܬܼܵܐ ܘܚܹܐܪܘܼܬܼ ܢܲܦܫܵܐ ܣܵܡ̣ ܒܲܟܼܝܵܢܗܘܿܢ", "ܘܲܟܼܝܵܢܵܐܝܼܬܼ ܐܲܚܝܼ ܐܸܢܘܿܢ ܘܚܲܪܲܪ ܐܸܢܘܿܢ ܀", ":ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ ܝܲܩܲܪ ܐܸܢܘܿܢ", "ܘܲܒܼܚܹܐܪܘܼܬܼܵܐ ܕܠܵܐ ܡܸܬܼܚܲܣܢܵܐ ܐܲܥܬܲܪ ܐܸܢܘܿܢ ܀", ":ܥܘܼܬܼܪܵܐ ܪܲܒܵܐ ܕܦܵܪܘܿܫܘܼܬܼܵܐ ܝܲܗ̣̄ܒܼ ܒܐܝܼܕܲܝ̈ܗܘܿܢ", "ܕܠܵܐ ܢܸܣܬܲܢܩܘܼܢ ܠܡܹܐܙܲܦ ܡܸܕܸܿܡ ܡ̣ܢ ܫܲܬܿܝܼܩܹ̈ܐ ܀", ":ܕܠܵܐ ܣܘܼܢܩܵܢܵܐ ܐܲܥܡܲܪ ܐܸܢܘܿܢ ܒܥܵܠܡܵܐ ܣܢܝܼܩܵܐ", "ܘܲܕܼܠܵܐ ܠܹܐܘܬܼܵܐ ܐܲܥܢܝܼ ܐܸܢܘܿܢ ܒܣܘܼܢܩܵܢ ܚܲܝܲܝ̈ܢ ܀", ":ܢܘܼܪܵܐ ܘܪܘܼܚܵܐ ܫܲܡܲܗ ܐܸܢܘܿܢ ܒܦܘܼܡ ܒܲܪ ܐܝܼܫܲܝ", "ܘܛܵܒܼ ܡ̣ܢ ܗܵܠܹܝܢ ܩܲܠܝܼܠ ܕܵܘܩܵܐ ܕܪܸ̈ܥܝܵܢܲܝܗܘܿܢ ܀", ":ܢܘܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܛܵܝ̇ܣܝܼܢ ܒܐܵܐܲܪ", "ܘܠܵܐ ܡܸܬܼܥܵܘܕܼܝܼܢ ܠܵܐ ܡ̣ܢ ܢܘܼܪܵܐ ܘܠܵܐ ܡ̣ܢ ܪܘܼܚܵܐ ܀", ":ܒܹܝܬܼ ܐܸܣܛܘܼܟܼܣܹ̈ܐ ܣܲܩܘܼܒܼܠܵܝܹ̈ܐ ܡܡܲܨܥܝܼܢ ܩܵܝ̇ܡܝܼܢ", "ܘܠܵܐ ܡܸܣܬܲܓܿܦܝܼܢ ܠܵܐ ܡ̣ܢ ܥܲܪܝܵܐ ܘܠܵܘ ܡ̣ܢ ܚܘܼܡ̇ܐ ܀", ":ܒܓܼܵܘ ܡܸܢܝܵܢܵܐ ܕܝܵܘܡܹ̈ܐ ܘܝܲܪ̈ܚܹܐ ܚܒܼܝܼܫܝܼܢ ܐܲܝܟ ܟܠ", "ܘܠܵܐ ܡܸܣܬܲܢܩܝܼܢ ܥܲܠ ܫܘܼܚܠܵܦܵܐ ܕܛܵܒܼ ܡ̣ܢ ܚܲܒܼܪܹܗ ܀", ":ܐܲܝܟ ܚܲܕܼ ܝܵܘܡ̇ܐ ܚܫܝܼܒܼ ܗܵܢ ܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ", "ܒܗܵܝ̇ ܕܐܵܦ ܚܲܕܼ ܗ̄ܘ̣ ܝܵܘܡ̇ܐ ܕܗܵܦܹ̇ܟ ܥܲܠ ܟܠ ܝܵܘܡܝܼ̈ܢ ܀", ":ܚܲܕܼ ܗ̄ܘ̣ ܝܵܘܡ̇ܐ ܕܪܵܕܹܐ ܒܥܵܠܡܵܐ ܡ̣ܢ ܫܘܼܪܵܝܵܐ", "ܘܥܲܡܹܗ ܕܪܲܗܛܹܗ ܪܵܗ̇ܛܝܼܢ ܗܸܢܘ̣ܿܢ ܕܠܵܐ ܩܘܼܛܵܥܵܐ ܀", ":ܠܵܐ ܡܸܬܼܩܲܛܥܝܼܢ ܪܸ̈ܥܝܵܢܲܝܗܘܿܢ ܒܡܸܢܼܚܹܗ ܕܙܲܒܼܢܵܐ", "ܕܡ̇ܪܹܗ ܕܙܲܒܼܢܵܐ ܚܲܝܸܠ ܐܸܢܘܿܢ ܠܡܸܛܲܪ ܙܲܒܼܢܵܐ ܀", ":ܐܘܿ ܠܪܸܥܝܵܢܵܐ ܩܢܸܐ ܚܘܼܡܣܵܢܵܐ ܕܓܲܢ̄ܒܵܪܘܼܬܼܵܐ", "ܕܠܵܐ ܡܸܬܼܪܲܦܸܐ ܡ̣ܢ ܣܲܩܘܼܒܼܠܹ̈ܐ ܕܚܕܼܝܼܪܝܼܢ ܠܹܗ ܀", ":ܐܘܿ ܠܚܹܝܠ ܚܲܝܠܵܐ ܐܲܠܵܗܵܝܵܐ ܕܲܒܼܪ̈ܘܼܚܵܢܹܐ", "ܕܐܲܚܝܼܕܼ ܥܵܠܡܵܐ ܘܲܡܕܲܒܲܪ ܠܹܗ ܒܲܒܼܢܲܝ̈ ܒܲܝܬܹܿܗ ܀", ":ܐܘܿ ܠܲܥܒܼܝܼ̈ܕܹܐ ܕܲܥܒܲܕܼ ܐܸܢܘܿܢ ܗܵܘ̇ ܕܲܥܒ݂ܲܕܼ ܟܠ", "ܕܥܵܒܼ̇ܕܿܝܼܢ ܡܸܕܸܿܡ ܕܪܵܡ ܡ̣ܢ ܚܲܝܠܵܐ ܕܲܩܢܘܿܡܲܝ̈ܗܘܿܢ ܀", ":ܐܹܝܘ ܠܲܟܼܝܵܢܵܐ ܕܟܲܕܼ ܠܵܐ ܐܝܼܬܼܵܘܗܝ ܐܸܬܼܵܐ ܠܓܸܠܝܵܐ", "ܘܡ̣ܢ ܕܐܸܬܿܬܲܩܲܢ ܫܲܪܝܼ ܡܕܲܡܸܐ ܒܲܡܬܲܩܢܵܢܹܗ ܀", ":ܐܘܿ ܠܡܵܘܗܲܒܼܬܼܵܐ ܕܠܵܐ ܡܸܣܬܲܝܟܼܵܐ ܒܲܡܩܲܒܿܠܵܢܹܝ̈ܗ̇", "ܕܝܸܗ̄ܒܲܬ̤ ܢܲܦܫܵܗ̇ ܕܲܢܣܲܝܟܼܘܢܵܗ̇ ܡܸܣܬܲܒܝܟܼܵܢܹ̈ܐ ܀", ":ܐܘܿ ܠܪܲܒܿܘܼܬܼܵܐ ܕܡ̣ܢ ܪܲܒܿܘܼܬܼܵܐ ܐܲܠܵܗܵܝܬܵܐ", "ܕܲܓܼܠܵܬ̤ ܗܸܕܼܣܵܗ̇ ܒܡܸܕܸܿܡ ܩܲܠܝܼܠܠ ܡ̣ܢ ܒܸܪ̈ܝܵܬܼܵܗ̇ ܀", ":ܡܸܕܹܿܡ ܩܲܠܝܼܠ ܐܝܼܬܼܵܘܗܝ ܟܝܢܵܐ ܕܲܫܡܲܝܵܢܹ̈ܐ", "ܘܗܵܢܵܘ̇ ܬܲܗܪܵܐ ܕܒܲܙܥܘܿܪܘܼܬܹܗ ܡܕܲܒܲܪ ܟܠܵܐ ܀", ":ܙܥܘܿܪ ܗ̄ܘ̣ ܟܝܵܢܗܘܿܢ ܠܦܘܼܬܼ ܪܲܒܿܘܿܬܼܵܐ ܕܓܼܘܼܫܡܹ̈ܐ ܥܒܲܝ̈ܵܐ", "ܘܠܵܐ ܡܸܬܼܦܲܚܡܝܼܢ ܥܲܡ ܦܲܩ̈ܥܵܬܼܵܐ ܘܛܘܼܪܹ̈ܐ ܪ̈ܵܡܹܐ ܀", ":ܡܟܲܝܲܢ ܐܸܢܘܿܢ ܡ̣ܢ ܐܸܣܦܹܪܵܐ ܕܫܸܡܫܵܐ ܘܣܲܗܪܵܐ", "ܘܟܲܕܼ ܛܵܒܼ ܗܵܟܲܢ ܠܵܐ ܡܨܹܝܢ ܣܗ̇ܛܝܼܢ ܒܸܠܥܵܕܲܝܗܗܘܿܢ ܀", ":ܐܘܿ ܠܲܟܼܝܵܢܵܐ ܕܡܲܪܗܸܛ ܢܘܼܗܪܵܐ ܒܢܲܗܝܼܪܘܼܬܹܗ", "ܘܲܛܥܝܼܢ ܡܸܕܹܿܡ ܕܪܲܒ ܡ̣ܢ ܚܲܝܠܹܗ ܕܠܵܐ ܡܘܼܫ̈ܚܵܬܼܵܐ ܀", ":ܐܘܿ ܠܢܲܗܝܼܪܹ̈ܐ ܕܦܵܪܚܝܼܢ ܒܐܵܐܲܪ ܥܲܡ ܢܲܗܝܼܪܹ̈ܐ", "ܘܠܵܐ ܡܸܬܼܥܵܘܕܼܵܐ ܢܲܗܝܼܪܘܼܬܼܗܘܿܢ ܡ̣ܢ ܚܸܫܘܿܟܼܵܐ ܀", ":ܐܘܿ ܠܦܵܪ̈ܘܿܚܹܐ ܕܲܩܢܹܝܢ ܓܸܦܹ̈ܐ ܕܠܵܐ ܪܘܼܟܵܒܼܵܐ", "ܕܦܵܪܚܝܼܢ ܘܛܵܝ̇ܣܝܼܢ ܟܲܕܼ ܠܵܐ ܠܵܐܹ̇ܝܢ ܒܣܘܼܥܪ̈ܵܢܲܝܗܘܿܢ ܀", ":ܐܘܿ ܠܲܒܼܪܝܼܬܼܵܐ ܕܡ̣ܢ ܒܵܪܘܿܝܵܐ ܠܵܐ ܡ̇ܝܘܿܬܼܵܐ", "ܕܩܲܢܝܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܒܵܪܘܿܝܵܐ ܀", ":ܐܘܿ ܒܵܪܘܿܝܵܐ ܕܚܲܝ ܒܲܟܼܝܵܢܹܗ ܘܪܵܡ ܒܐܝܼܬܼܘܼܬܹܗ", "ܕܫܵܘܘܬܸܿܦ ܠܥܲܒܼܕܵܘ̈ܗܝ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀", ":ܐܘܿ ܕܐܲܡܝܼܢܵܐ ܐܲܡܝܼܢܘܼܬܼܵܐ ܕܐܲܡܝܼܢܘܼܬܹܗ", "ܕܝܲܗ̄ܒܼ ܠܲܒܼܪܝܼܬܹܗ ܐܲܡܝܼܢܘܼܬܼܵܐ ܕܠܵܐ ܡܸܬܼܦܲܣܩܵܐ ܀", ":ܐܘܿ ܟܡܵܐ ܪܲܒܵܐ ܫܦܝܼܥܘܼܬܼ ܚܘܼܒܵܟ ܡܲܬܼܩܸܢ ܟܠܵܐ", "ܕܬܵܦ ܠܲܥܒܼܵܕܼܵ݁ܟ ܥܒ݂ܲܕܿܬܵܝܗܝ ܚܲܒܼܪܵܐ ܒܪܲܒܿܘܼܬܼ ܫܘܼܒܼܚܵܟ ܀", ":ܫܒܝܼܚ ܬܘܼܩܵܢܵܟ ܠܵܘ ܐܲܟܼܟܵܬܼܵܟ ܚܵܣ ܠܵܐ ܐܝܼܬܹܝܗ̇", "ܕܐܲܢ̄ܬܿ ܒܵܪܘܿܝܵܐ ܐ̄ܢܬܿ ܘܲܥܒܼܵܕܼ݁ ܐܝܼܕܲܝ̈ܟ ܒܛܲܝܒܘܼ ܥܒ݂ܲܕܿܬܵܝܗܝ ܀", ":ܡ̣ܢ ܬܸܫܒܿܘܿܚܬܵܐ ܕܲܫܒܼܝܼܚܘܼܬܼܵܟ ܡܠܹܝܢ ܬܘܼܩܵܢܲܝ̈ܟ", "ܘܐܝܼܬܲܝܗܘܿܢ ܒܵܟ ܘܠܵܐ ܡܸܬܼܚܲܠܛܝܼܢ ܥܲܡ ܐܝܼܬܼܘܼܬܼܵܟ ܀", ":ܐܝܼܬܿܝܟ ܘܐܝܼܬܲܝܟ ܠܒܲܪ ܡ̣ܢ ܕܝܼܠܵܟ ܘܲܒܼܓܼܵܘ ܕܝܼܠܵܟ", "ܘܐܲܡܝܼܢܘܼܬܼܵܟ ܠܵܐ ܡܸܬܼܕܲܪܟܵܐ ܡ̣ܢ ܒܲܥܵܝܝܹ̈ܐ ܀", ":ܠܵܐ ܡܸܬܿܕܲܪܟܲܬܿ ܡ̣ܢ ܡܲܠܵܠܹ̈ܐ ܕܲܡܡܲܠܠܝܼܢ ܒܵܟ", "ܒܲܕܼܠܲܝܬܿ ܡܸܠܬܼܵܐ ܕܣܵܦ̇ܩܵܐ ܕܬܹܐܡܲܪ ܕܐܲܝܟܲܢ ܐܝܼܬܲܝܟ ܀", ":ܡܲܢ̣ܘܼ ܣܵܦܹ̇ܩ ܕܢܸܬܼܢܸܐ ܫܘܼܒܼܚܵܐ ܕܲܫܒܼܝܼܚܘܼܬܼܵܟ", "ܕܐܵܦ ܐܸܢ ܣܵܦܹ̇ܩ ܠܵܟ ܝܲܬܿܝܼܪܵܐ ܗ̄ܘ̣ ܫܘܼܒܼܚܵܐ ܕܡܸܢܲܢ ܀", ":ܡ̣ܢ ܝܲܬܿܝܼܪܘܼ ܡܫܲܒܲܚ ܐܲܝܢܵܐ ܕܲܡܫܲܒܲܚ ܠܵܟ", "ܒܲܕܼܪܵܡ ܫܘܼܒܼܚܵܟ ܡ̣ܢ ܬܸܫܒܿܘܿܚܬܵܐ ܘܡ̣ܢ ܓܘܼܢܵܝܵܐ ܀", ":ܫܘܸܐ ܗ̄ܘ̣ ܠܐܘܼܬܼܘܼܬܼܵܟ ܫܘܼܒܼܚܵܐ ܫܒܼܝܼܚܵܐ ܘܨܲܥܪܵܐ ܨܥܝܼܪܵܐ", "ܘܚܲܕܼ ܐܸܢܘܿܢ ܠܵܟ ܩܵܠ ܩܘܼܠܵܣܵܐ ܘܩܵܠ ܓܘܼܢܵܝܵܐ ܀", ":ܒܝܲܕܼ ܗܸܠ̈ܠܵܬܼܵܐ ܒܵܥܹ̇ܝܬܿ ܫܘܼܒܼܚܵܐ ܡ̣ܢ ܬܘܼܩܵܢܵܟ", "ܕܡ̇ܐ ܕܲܡܫܲܒܲܚ ܢܸܗܘܸܐ ܫܒܼܝܼܚܵܐ ܒܗܵܝ̇ ܕܲܡܫܲܒܲܚ ܀", ":ܠܵܐ ܐ̄ܢܵܫ ܫܲܒܿܚܵܟ ܥܲܕܼܠܵܐ ܬܿܝܬܸܿܐ ܒܪܝܼܬܼܵܐ ܠܓܸܠܝܵܐ", "ܡ̇ܕܹܝܢ ܓܼܠܝܵܐ ܗ̄ܝܼ ܕܐܵܦ ܠܵܐ ܗܵܫܵܐ ܡܸܫܬܲܒܲܚ ܐܲܢ̄ܬܿ ܀", ":ܠܵܘ ܬܸܫܒܿܘܿܚܬܼܵܐ ܫܲܒܿܚܘܼܟ ܥܝܼܪܹ̈ܐ ܥܲܕܼܠܵܐ ܢܸܗܘܘܿܢ", "ܕܐܸܠܘܼܠܵܐ ܗܘ̤ܵܘ ܐܵܦܠܵܐ ܒܫܘܼܒܼܚܵܟ ܡܸܬܼܒܲܣܡܝܼܢ ܗ̄ܘ̣ܵܘ ܀", ":ܗܘܵܝܵܐ ܩܲܕܿܝܼܡ ܠܲܡܫܲܒܿܚܵܢܹ̈ܐ ܠܵܘ ܬܸܫܒܿܘܿܚܬܼܵܐ", "ܡ̇ܕܹܝܢ ܫܘܼܒܼܚܵܐ ܠܥܸܠܲܬܼ ܫܘܼܒܼܚܵܐ ܗ̄ܘ̣ ܕܲܡܫܲܒܿܚܚܵܢܹ̈ܐ ܀", ":ܐܘܿ ܟܡܵܐ ܫܒܼܝܼܚܵܐ ܗܵܝ̇ ܐܝܼܬܼܘܼܬܼܵܐ ܡܫܲܒܿܚܲܬܼ ܥܒܼܵܕ̈ܝܗ̇", "ܕܥܸܒܼܕܲܬ̤ ܐܸܢܘܿܢ ܩܲܢܝܲܝ̈ ܫܘܼܒܼܚܵܐ ܒܥܸܠܲܬܼ ܫܘܼܒܼܚܵܗ̇ ܀", ":ܫܒܝܼܚ ܬܘܼܩܵܢܵܐ ܕܲܫܡܲܝܵܢܹ̈ܐ ܐܲܟܼܡܵܐ ܕܲܫܒܼܝܼܚ", "ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܐܸܢܘܿܢ ܗܘ̤ܵܘ ܘܐܸܫܬܲܒܲܚܘܼ ܀", ":ܬܲܗܪܵܐ ܗ̄ܘ̣ ܕܐܲܝܟܲܢ ܡ̣ܢ ܠܵܐ ܡܸܕܸܿܡ ܗܘ̤ܵܘ ܫܲܦܝܼܪܹ̈ܐ", "ܘܐܲܝܟܲܢ ܫܸܦܪܲܬ̤ ܫܲܦܝܼܪܘܼܬܼܗܘܿܢ ܒܸܠܥܵܕܼ ܡܸܕܹܿܡ ܀", "ܡܠܘܿܠܵܐ ܕܡܸܕܹܿܡ ܗܵܘܹ̇ܐ ܥܸܠܬܼܵܐ ܠܗܵܘ̇ ܡ̇ܐ ܕܗܵܘܹ̇ܐ:", "ܘܡܲܢ ܠܵܐ ܢܸܬܼܗܲܪ ܕܲܫܦ݂ܲܪܘ ܥܝܼܪܹ̈ܐ ܒܸܠܥܵܕܼ ܡܸܕܹܿܡ ܀", ":ܗܵܘ̇ ܦܘܼܩܕܼܵܢܵܐ ܕܐܸܡ݂ܲܪ ܘܲܗܘ̤ܵܘ ܚܠܵܦ ܡܸܕܹܿܡ", "ܘܗܘ̤ ܡܲܠܝܼ ܠܗܘܿܢ ܕܘܼܟܲܬܼ ܛܲܟܼܣܵܐ ܕܐܘܼܡ̇ܢܘܼܬܼܵܐ ܀", ":ܪܸܡܙܵܐ ܕܲܗܘ̤ܵܐ ܡܠܘܿܠܵܐ ܘܥܲܡܠܵܐ ܐܵܦ ܐܘܼܡ̇ܢܵܐ", "ܘܫܲܪܝܼ ܘܫܲܠܸܡ ܟܲܕܼ ܠܵܐ ܒܥܼܵܐ ܠܹܗ ܥܸܕܼܪܵܐ ܐ̄ܚܪܹܢܵܐ ܀", ":ܠܲܝܬܿ ܗ̄ܘ̣ܵܐ ܥܲܡܹܗ ܥܸܕܼܪܵܐ ܕܗܘܼܠܹܐ ܒܸܕܼܝܵܐ ܕܡ̇ܐܢܝܼ", "ܘܠܵܐ ܐܲܪܟܿܘܿܢܛܵܐ ܕܪܲܟܸܿܒܼ ܙܹܐܦܵܐ ܕܲܒܼܒܲܪ ܕܲܝܨܵܢ ܀", ":ܠܵܐ ܥܲܕܲܪܬܹܗ ܒܝܼܫܬܵܐ ܕܐܵܘܠܸܕܼ ܡܠܸܐ ܒܝܼ̈ܫܵܬܼܵܐ", "ܘܠܵܐ ܐܲܠܵܗܹ̈ܐ ܠܵܐ ܐܲܠܵܗܹ̈ܐ ܕܟܲܢܝܼ ܨܢܝܼܥܵܐ ܀", ":ܡܲܪܵܚܵܐܝܼܬܼ ܟܲܢܝܼ ܨܢܝܼܥܵܐ ܐܝܼܬܼܝܹ̈ܐ ܠܫܹܐܕܹ̈ܐ", "ܘܕܲܓܵܠܵܐܝܼܬܼ ܐܸܡ݂ܲܪ ܛܵܥ̇ܝܵܐ ܕܗܘܼܠܹܐ ܒܪܵܬ̤ ܟܠ ܀", ":ܕܲܓܵܠ ܒܸܕܼܝܵܐ ܕܡ̇ܢܝܼܢܵܝܹ̈ܐ ܕܲܬܼܪܹܝܢ ܚܲܝ̈ܠܹܐ", "ܘܡܲܪܵܚ ܗܵܪܓܵܐ ܕܒܹܝܬܼ ܒܲܪ ܕܲܚܨܵܢ ܕܒܲܫܒܼܝܼܥܵܢܹ̈ܐ ܀", ":ܠܵܐ ܬܪܹܝܢ ܬܲܩܸܢܘ ܒܪܝܼܬܼܵܐ ܒܪܵܫܝܼܬܼ ܡ̇ܢܝܼܢܵܝܝܹ̈ܐ", "ܘܠܵܐ ܬܘܼܒܼ ܫܲܒܼܥܵܐ ܒܪ̣ܵܘ ܐܸܣܛܘܼܟܼܣܹ̈ܐ ܐܘܿ ܕܲܝܨܢܵܝܹ̈ܐ ܀", ":ܠܲܝܬܹܿܝܗ̇ ܒܝܼܫܬܵܐ ܡ̇ܐܢܝܼ ܒܝܼܫܵܐ ܡ̇ܢ ܣܵܪܹܒܼ ܐܲܢ̄ܬܿ", "ܘܠܵܐ ܐܲܪ̈ܟܿܘܿܢܛܹܐ ܕܲܒܼܕܼܵܐ ܚܲܒܼܪܵܟ ܩܢܹܝܢ ܫܘܼܠܛܵܢܵܐ ܀", ":ܫܠܵܘ ܡܲܪ̈ܲܚܹܐ ܡ̣ܢ ܡܲܨܘܼܬܼܵܐ ܕܥܲܡ ܒܵܪܘܿܝܵܐ", "ܠܵܐ ܬܨܲܚܘܿܢܵܗ̇ ܠܫܲܪܝܼܪܘܼܬܹܗ ܒܫܸܡ ܕܲܓܼܵܠܹ̈ܐ ܀", ":ܕܿܓܵܠܹ̈ܐ ܐ̄ܢܬܿܘܿܢ ܘܕܲܓܵܠܘܼܬܼܵܐ ܡܠܹܝܢ ܠܸܒܲܝ̈ܟܿܘܿܢ", "ܘܠܵܐ ܫܲܪܝܼܪܝܼܢ ܐܝܼܬܼܝܝܹ̈ܐ ܕܐܵܘܠܸܕܼܘ ܪܸ̈ܥܝܵܢܲܟܿܘܿܢ ܀", ":ܚܲܕܼܘܼ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ", "ܘܗܘ̤ܝܘܼ ܕܬܲܩܸܢ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܸܿܡ ܀", ":ܠܵܐ ܣܢܝܼܩ ܐܝܼܬܼܝܵܐ ܕܢܸܫܐܲܠ ܥܸܕܼܪܵܐ ܡ̣ܢ ܬܘܼܩܵܢܹܗ", "ܘܠܵܐ ܬܘܼܩܵܢܹܗ ܡܨܸܐ ܕܢܸܬܼܥܲܠܸܐ ܨܹܝܕܼ ܐܝܼܬܼܘܼܬܹܗ ܀", ":ܠܗܲܠ ܡ̣ܢ ܟܠ ܗ̄ܘ̣ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐܐ ܫܘܼܪܵܝܵܐ", "ܘܲܠܟܼܵܐ ܡܸܢܹܗ ܫܡܲܝܝܵܐܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀", ":ܠܒܲܪ ܡ̣ܢ ܟܠܵܐ ܘܲܠܓܼܵܘ ܡ̣ܢ ܟܠ ܐܝܼܬܼܵܘܗܝ ܘܐܝܼܬܼܵܘܗܝ", "ܘܠܵܐ ܡܸܣܬܲܝܲܟ ܥܘܼܫܢܵܐ ܕܚܲܝܠܹܗ ܒܲܥܒܼܵܕܼ̇ ܐܝܼܕܼܵܘ̈ܗܝ ܀", ":ܒܓܼܵܘ ܬܘܼܩܵܢܹܗ ܚܒܼܝܼܫܵܐ ܗܝܼܠܵܐ ܕܡ̇ܢܝܼܢܵܝܹ̈ܐ", "ܘܲܠܦܘܼܩܕܵܢܹܗ ܡܫܲܡܫܝܼܢ ܐܝܼܬܼܝܹ̈ܐ ܕܒܹܝܬܼ ܒܲܪ ܕܲܝܨܵܢ ܀", "ܒܹܗ ܡܣܲܝܲܟ ܟܠ ܒܲܕܼ ܣܵܦܹ̇ܩ ܗ̄ܘ̣ ܟܝܵܢܹܗ ܠܟܼܠܵܐ:", "ܘܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܵܗ̇ ܠܐܘܼܡ̇ܢܘܼܬܹܗ ܀", ":ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܒܵܗ̇ ܒܐܝܼܬܼܘܼܬܹܗ", "ܘܠܲܝܬܿ ܥܲܡ ܚܲܝܠܹܗ ܚܲܝܠܵܐ ܐ̄ܚܪܹܢܵܐ ܕܢܘܼܟܼܪܵܝ ܠܲܫܡܹܗ ܀", ":ܗܘ̤ ܒܪ̣ܵܐ ܒܪܝܼܬܼܵܐ ܕܡܲܠܝܵܐ ܙ̈ܢܲܝܵܐ ܕܠܵܐ ܡܸܢܝܵܢܵܐ", "ܘܟܲܕܼ ܣܲܓܿܝܼܐܝܼܢ ܡܢܹܝܢ ܠܝܼܕܲܗܬܹܗ ܥܲܕܼܠܵܐ ܢܸܗܘܘܿܢ ܀", ":ܗܘ̤ ܥܒ݂ܲܕܼ ܐܸܢܘܿܢ ܠܪ̈ܘܼܚܵܢܵܝܹܐ ܪ̈ܘܼܚܵܢܵܝܹܐ", "ܘܗܘ̤ ܣܵܡ̣ ܐܸܢܘܿܢ ܠܲܡܫܲܡܵܫܘܼ ܩܕܼܵܡ ܨܸܒܼܝܵܢܹܗ ܀", ":ܦܵܘܠܘܿܣ ܣܵܗܹ̇ܕܼ ܥܲܠ ܬܸܫܡܸܫܬܵܐ ܕܐܲܡܝܼܢܝܼܢ ܒܵܗ̇", "ܒܗܵܝ̇ ܕܲܠܟܼܠܗܘܿܢ ܟܲܢܝܼ ܒܲܫܡܡܵܐ ܕܲܡܫܲܡܫܵܢܹ̈ܐ ܀", ":ܠܵܐ ܠܲܡ ܟܠܗܘܿܢ ܪ̈ܘܼܚܹܐ ܐܸܢܘܿܢ ܘܲܡܫܲܡܫܵܢܹ̈ܐ", "ܘܲܟܼܕܲܢ ܐܸܢܘܿܢ ܬܚܹܝܬܼ ܣܘܼܟܵܝܵܐ ܕܦܘܼܪܩܵܢ ܚܲܝܲܝ̈ܢ ܀", ":ܒܹܗ ܒܲܗܘܵܝܗܘܿܢ ܩܲܒܸܿܠܘ ܗܵܕܹܐ ܡ̣ܢ ܥܵܒܼܘܿܕܼܵܐ", "ܘܗܘ̤ ܥܵܒܼܘܿܕܼܵܐ ܠܗܵܕܹܐ ܛܲܟܸܿܣ ܘܐܲܩܝܼܡ ܐܸܢܘܿܢ ܀", ":ܠܛܲܟܼܣܵܐ ܕܥܲܡܠܹܗ ܐܲܥܡܸܠ ܐܸܢܘܿܢ ܒܲܥܡܝܼ̈ܠܵܬܼܵܐ", "ܕܡ̇ܐ ܕܡܸܫܬܲܚܩܝܼܢ ܢܸܗܘܘܿܢ ܝܵ̇ܕܼܥܝܼܢ ܕܲܥܒܼܝܝܼܕܹ̈ܐ ܐ̄ܢܘܿܢ ܀", ":ܠܲܥܒܼܝܼܕܼܘܼܗܘܿܢ ܡܲܟܼܪܸܙ ܥܲܡܠܵܐ ܕܲܥܡܝܼܠܝܼܢ ܒܹܗ", "ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܠܐ̄ܢܵܫܵܐ ܕܠܵܘ ܐܝܼܬܼܝܹ̈ܐ ܐ̄ܢܘܿܢ ܀", ":ܐܲܝܟ ܫܝܼܦܘܿܪܵܐ ܩܵܥܹ̇ܐ ܪܲܗܛܵܐ ܕܣܘܼܥܪ݁ܵܢܲܝܗܘܿܢ", "ܕܚܘܼܪܘ ܐܲܪ̈ܥܵܢܹܐ ܟܡܵܐ ܫܚܝܼܩ ܬܸܓܼܡܵܐ ܕܲܡܫܲܝܵܢܹ̈ܐ ܀", ":ܥܥܲܡܗܘܿܢ ܣܵܗܹ̇ܕܼ ܥܲܡܠܵܐ ܕܲܒܼܗܘܿܢ ܥܲܠ ܥܲܡܠܲܝ̈ܗܘܿܢ", "ܘܲܠܣܵܗ̇ܕܿܘܼܬܹܗ ܡܚܲܬܿܡܝܼܢ ܗܸܢܘ̣ܿܢ ܕܐܹܝܢ ܫܲܪܝܼܪܵܐ ܀", ":ܫܲܪܝܼܪ ܣܵܗ̇ܕܵܐ ܥܲܡܠܹ̈ܐ ܕܥܝܼܪܹ̈ܐ ܘܗܸܢܘ̣ܿܢ ܥܝܼܪܹ̈ܐ", "ܕܐܲܝܟ ܟܠܡܸܕܹܿܡ ܗܘ̤ܵܘ ܕܲܢܕܲܒܿܪܘܼܢ ܟܠܡܵܐ ܕܲܗܘ̤ܵܐ ܀", ":ܗܘܲܝܵ̈ܐ ܐܸܢܘܿܢ ܘܠܵܘ ܥܵܒܼܘܿܕܹ̈ܐ ܕܲܥܒܼܝܼ̈ܕܵܬܼܵܐ", "ܘܠܲܥܒܼܝܼ̈ܕܼܵܬܼܵܐ ܕܡ̣ܢ ܥܵܒܼܘܿܕܵܐ ܥܒܼܝܼܕܼܝܼܢ ܥܲܒܼ̈ܕܹܿܐ ܀", ":ܐܘܿ ܥܲܒܼܕܿܘܼܬܼܵܐ ܕܡܲܠܝܵܐ ܬܲܗܪܵܐ ܕܚܲܕܼ ܥܵܒܼܘܿܕܼܵܐ", "ܕܲܡܚܵܘܝܵܐ ܠܹܗ ܘܠܵܐ ܡܸܬܼܚܵܘܸܐ ܐܲܟܼܡܵܐ ܕܐܝܼܬܼܵܘܗܝ ܀", ":ܐܘܿ ܟܡܵܐ ܪܲܒܵܐ ܥܵܒܼܘܿܕܼܘܼܬܹܗ ܡ̣ܢ ܪܸܥܝܵܢܲܢ", "ܘܲܟܼܡܵܐ ܒܨܝܼܪܵܐ ܡ̣ܢ ܪܲܒܿܘܼܬܹܗ ܕܠܵܐ ܡܘܼܫ̈ܚܵܬܼܵܐ ܀", ":ܕܠܵܐ ܡܘܼܫ̈ܚܵܬܼܵܐ ܪܲܒܵܐ ܡܸܢܲܢ ܘܡ̇ܟܵܐ ܡܸܢܹܗ", "ܕܗܵܐ ܡܫܝܼܚܵܐ ܠܹܗ ܥܲܕܼܠܵܐ ܢܲܪܡܸܐ ܥܠܹܝܗ̇ ܡܘܼܫ̈ܚܵܬܼܵܐ ܀", ":ܡܫܝܼܚܵܐ ܗ̄ܘ̣ܵܬܼ ܠܹܗ ܕܲܟܼܡܵܐ ܗܵܘ̇ܝܵܐ ܥܲܕܼܠܵܐ ܬܸܗܘܸܐ", "ܘܲܬܼܩܝܼܠ ܗ̄ܘ̣ܵܐ ܠܹܗ ܝܘܼܩܪܵܐ ܕܝܘܼܩܪܵܗ̇ ܒܟܲܦܬܼܵܐ ܕܪܸܡܙܹܗ ܀", ":ܓܠܸܐ ܗ̄ܘ̣ܵܐ ܠܪܸܡܙܹܗ ܗܘܵܝܵܐ ܕܟܸܢܫܹ̈ܐ ܪ̈ܘܼܚܵܢܵܝܹܐ", "ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܗܵܘܹ̇ܝܢ ܘܥܲܠ ܡܲܢ ܗܵܘܹ̇ܝܢ ܀", ":ܒܲܪܝܵܐ ܗ̄ܘ̣ܵܬܼ ܠܹܗ ܒܪܝܼܬܼܵܐ ܟܠܵܗ̇ ܡ̣ܢ ܨܸܒܼܝܵܢܹܗ", "ܘܲܒܼܪܵܗ̇ ܒܬܸܢܝܵܐ ܒܝܲܕܼ ܣܘܼܥܪ݁ܵܢܹܐ ܐܸܡܲܬܼܝ ܕܲܨܒܼܵܐ ܀", ":ܗܵܢ ܨܼܒܼܝܵܢܵܐ ܩܢܸܐ ܗ̄ܘ̣ܵܐ ܡܸܡܬܼܘܿܡ ܥܲܡ ܐܝܼܬܼܘܼܬܹܗ", "ܘܐܲܦܩܹܗ ܠܓܸܠܝܵܐ ܒܙܲܒܼܢܵܐ ܕܲܫܦ݂ܲܕ ܠܚܸܟܼܡܲܬܼ ܚܘܼܒܹܿܗ ܀", ":ܒܚܘܼܒܵܐ ܪܲܒܵܐ ܓܡ݂ܲܪ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ", "ܘܚܲܟܿܝܼܡܵܐܝܼܬܼ ܛܲܟܸܿܣ ܛܲܟܼܣܵܐ ܕܲܪܫܝܼܡ ܗ̄ܘ̣ܵܐ ܠܹܗ ܀", ":ܪܫܝܼܡܝܼܢ ܗ̄ܘ̣ܵܘ ܠܹܗ ܫܡܲܝܵܐ ܘܐܲܪܥܵܐ ܒܦܲܣܬܼܵܐ ܕܐܝܼܕܹܗ", "ܐܘܼܗ ܡ̇ܢ ܐܸܡܪܹܬܼ ܠܵܐ ܗ̄ܘ̣ܵܐ ܒܐܝܼܕܼܵܐ ܐܸܠܵܐ ܒܪܸܡܙܵܐ ܀", ":ܟܬܼܝܼܒܼܝܼܢ ܗ̄ܘ̣ܵܘ ܠܹܗ ܥܵܠܡܹ̈ܐ ܒܣܸܦܪܵܐ ܕܐܲܡܝܼܢܘܼܬܹܗ", "ܘܫܲܦܝܼܪ ܐܸܡ̇ܪܹܬܼ ܕܐܲܡܝܼܢܝܼܢ ܗ̄ܘ̣ܵܘ ܒܐܲܡܝܼܢܘܼܬܹܗ ܀", ":ܡܟܼܝܼܠܵܐ ܗ̄ܘ̣ܵܬܼ ܠܹܗ ܐܲܪܥܵܐ ܘܥܲܦܪܵܗ̇ ܒܲܡܠܸܐ ܙܘܵܪܹܗ", "ܠܲܝܬܿ ܠܹܗ ܙܘܵܪܵܐ ܐܵܦܸܢ ܐܲܡ̣ܪܵܗ̇ ܢܒܼܝܼܵܐ ܕܐܝܼܬܼ ܠܹܗ ܀", ":ܬܩܝܼܠܝܼܢ ܗ̄ܘ̣ܵܘ ܠܹܗ ܛܘܼܪܹ̈ܐ ܪ̈ܵܡܹܐ ܘܟܹܐܦܹ̈ܐ ܕܲܒܼܗܘܿܢ", "ܬܩܝܼܠܝܼܢ ܗ̄ܘ̣ܵܘ ܠܹܗ ܒܗܵܘ̇ ܡܲܬܼܩܵܠܵܐ ܕܠܵ ܒܐܝܼ̈ܕܲܝܵܐ ܀", ":ܐܲܚܝܼܕܼ ܗ̄ܘ̣ܵܐ ܠܹܗ ܪܘܼܚܵܐ ܘܡܲܫ̈ܒܹܐ ܒܚܘܼܦܢܲܝ̈ ܚܲܝܠܹܗ", "ܘܲܨܪܝܼܪ ܗ̄ܘ̣ܵܐ ܠܹܗ ܩܸܒܼܝܵܐ ܕܡܲܝ̈ܵܐ ܒܫܘܿܫܸܦ ܪܸܡܙܹܗ ܀", ":ܡܬܲܚܲܡ ܗ̄ܘ̣ܵܐ ܠܹܗ ܬܚܘܼܡ̇ܐ ܓܼܠܝܵܐ ܕܒܹܝܬܼ ܐܸܣܛܘܼܟܼܣܹ̈ܐ", "ܘܲܦܩܝܼܕܼ ܗ̄ܘ̣ܵܐ ܠܹܗ ܕܐܲܝܟܲܢ ܢܸܪܕܿܘܿܢ ܕܠܵܐ ܥܘܼܠܒܵܢܵܐ ܀", ":ܡ̇ܘܕܲܥ ܗ̄ܘ̣ܵܐ ܠܹܗ ܫܒܼܝܼܠ ܡܲܪܕܲܝܼܬܼܵܐ ܕܫܸܡܫܵܐ ܘܣܲܗܪܵܐ", "ܘܲܩܨܝܼܨ ܗ̄ܘ̣ܵܐ ܠܹܗ ܪܲܗܛܵܐ ܕܫܵܥܹ̈ܐ ܕܢܘܼܗܪܵܐ ܘܚܸܫܟܵܐ ܀", ":ܡܢܹܝܢ ܗ̄ܘ̣ܵܘ ܟܵܘܿܟܿܒܹ̈ܐ ܘܲܣܕܼܝܼܪܝܼܢ ܗ̄ܘ̣ܵܘ ܩܕܼܵܡ ܝܼܕܲܥܬܹܗ", "ܘܲܡܦܲܠܓܼܝܼܢ ܗ̄ܘ̣ܵܘ ܕܐܲܝܟܲܢ ܢܸܪܕܸܿܐ ܟܠܚܲܕܼ ܡܸܢܗܘܿܢ ܀", ":ܒܚܝܼܪܝܼܢ ܗ̄ܘ̣ܵܘ ܠܹܗ ܐܵܦ ܣܘܼܥܪ̈ܵܢܹܐ ܕܥܝܼܪܹ̈ܐ ܘܐ̄ܢܵܫܵܐ", "ܘܒܲܩܝܵܐ ܗ̄ܘ̣ܵܬܼ ܠܹܗ ܛܵܒܼܬܼܵܐ ܘܒܼܝܼܫܬܵܐ ܕܣܘܼܥܪ݁ܵܢܲܝܗܘܿܢ ܀", ":ܦܪܝܼܫܝܼܢ ܗ̄ܘ̣ܵܘ ܠܹܗ ܬܼܓܼܡܹ̈ܐ ܕܫܹܐܕܹ̈ܐ ܡ̣ܢ ܡܲܠܲܐܟܹ̈ܐ", "ܘܲܡܦܵܣ ܗ̄ܘ̣ܵܐ ܒܗܘܿܢ ܕܡܸܦܪܲܫ ܦܵܪܫܝܼܢ ܡ̣ܢ ܚܲܒܼܪ݁ܲܝܗܘܿܢ ܀", ":ܗܵܠܹܝܢ ܟܠܗܹܝܢ ܘܬܼܘܼܒܼ ܕܐܲܟܼܘܵܬܼܗܹܝܢ ܐܸܠܘܼ ܐܝܼܬܼ ܗ̣̄ܘܲܝ̈", "ܟܲܣ̈ܝܵܢ ܗ̣̄ܘܲܝ̈ ܒܹܗ ܘܚܲܙ̈ܝܵܢ ܗ̣̄ܘܲܝ̈ ܠܹܗ ܘܡܲܢ̈ܝܵܢ ܗ̣̄ܘܲܝ̈ ܠܹܗ ܀", ":ܠܵܐ ܟܹܝܬܼ ܙܵܕܸܩ ܕܲܢܟܲܢܸܐ ܠܹܗ ܫܡܵܗܹ̈ܐ ܡܚܝܼܠܹ̈ܐ", "ܕܗܵܐ ܒܸܪ̈ܝܵܬܹܗ ܡܚܵܘ̈ܝܵܢ ܚܲܝܠܵܐ ܕܓܼܢ̄ܒܵܪܘܼܬܹܗ ܀", ":ܠܵܐ ܢܸܫܬܲܒܼܗܲܪ ܘܢܸܪܢܸܐ ܕܐܲܚܝܼܕܼ ܣܵܟܼܵܐ ܠܣܵܟܹܗ", "ܕܗܵܐ ܬܘܼܩܵܢܹܗ ܠܵܐ ܡܸܣܬܲܝܲܟ ܡ̣ܢ ܪܸܥܝܵܢܲܢ ܀", ":ܠܵܐ ܢܸܬܼܠܲܠܲܓܼ ܘܢܲܥܸܠ ܥܲܡܹܗ ܚܲܝܠܵܐ ܐ̄ܚܪܹܢܵܐ", "ܕܗܵܐ ܐܵܦ ܥܝܼܪܹ̈ܐ ܕܪܘܼܚܵܐ ܐܸܢܘܿܢ ܥܒܼܵܕܹܗ ܐܸܢܘܿܢ ܀", ":ܥܒܼܵܕܹܗ ܐܸܢܘܿܢ ܘܐܲܝܟ ܟܠܡܸܕܸܿܡ ܬܲܩܸܢ ܐܸܢܘܿܢ", "ܘܣܵܗܹ̇ܕ ܕܵܘܝܼܕܼ ܕܐܸܡ݂ܲܪ ܕܲܥܒ݂ܲܕܼ ܡܲܠܲܐܟܼܵܘ̈ܗܝ ܪܘܼܚ ܀", ":ܡܲܠܲܐܟܼܵܘ̈ܗܝ ܕܹܝܢ ܟܲܢܝܼ ܐܸܢܘܿܢ ܠܵܐ ܡܲܠܲܐܟܹ̈ܐ", "ܕܢܹܐܠܲܦ ܟܠܢܵܫ ܕܕܝܼܠܹܗ ܐܸܢܘܿܢ ܒܗܵܝ̇ ܕܲܒܼܪܹܝܢ ܠܹܗ ܀", ":ܒܪܝܼܬܹܗ ܐܸܢܘܿܢ ܘܲܬܼܚܹܝܬܼ ܪܸܡܙܹܗ ܟܕܼܝܼܢܝܼܢ ܟܠܢܵܫ", "ܘܠܵܐ ܛܲܥܝܵܐ ܠܗܘܿܢ ܒܵܪܘܿܝܘܼܬܹܗ ܘܣܵܥܘܿܪܘܼܬܹܗ ܀", ":ܛܵܥܲܝ̈ܵܐ ܛܥܵܘ̣ ܘܟܲܢܝܼܘ ܐܸܢܘܿܢ ܐܝܼܬܼܝܹ̈ܐ ܓܢܝܼܙܹ̈ܐ", "ܘܛܵܟ ܟܲܪܝܵܐ ܠܗܘܿܢ ܠܬܲܩܢܹ̈ܐ ܕܲܒܼܗܘܿܢ ܥܲܠ ܗܵܢ ܥܵܘ̣ܠܵܐ ܀", ":ܥܵܘ̣ܠܵܐ ܗ̄ܘ̣ ܪܲܒܵܐ ܕܫܸܡ ܒܵܪܘܿܝܵܐ ܢܸܬܸܿܠ ܠܥܲܒܼ̈ܕܹܿܐ", "ܘܛܵܟ ܚܲܡܝܼܬܼܝܼܢ ܥܲܒܼ̈ܕܹܿܐ ܛܵܒܹ̈ܐ ܥܲܠ ܗܵܢ ܓܘܼܢܚܵܐ ܀", ":ܫܹܐܕܹ̈ܐ ܒܲܠܚܘܿܕܼ ܐܸܟܼܒܲܪ ܚܵ̇ܕܹܝܢ ܟܲܕܼ ܠܵܐ ܚܵ̇ܕܹܝܢ", "ܕܐܵܦܸܢ ܚܵ̇ܕܹܝܢ ܩܲܠܝܼܠ ܚܵ̇ܕܹܝܢ ܘܗܵܦ̇ܟܿܝܼܢ ܡܲܟܼܪܹܝܢ ܀", ":ܩܲܠܝܼܠ ܙܲܒܼܢܵܐ ܚܵ̇ܕܹܝܢ ܫܹܐܕܹ̈ܐ ܘܛܵܥܹ̇ܝܢ ܐ̄ܢܵܫܵܐ", "ܘܒܼܵܬܲܪ ܙܲܒܼܢܵܐ ܥܵܐ̇ܠܵܐ ܬܘܵܬܼܵܐ ܕܠܵܐ ܡܸܬܿܬܲܢܝܵܐ ܀", ":ܬܘܵܬܼܵܐ ܡܢܲܓܿܕܵܐ ܠܡܲܪܵܚܘܼܬܼܵܐ ܕܠܵܐ ܐܸܬܿܬܵܘܝܲܬ̤", "ܘܲܠܡܲܠܲܐܟܹ̈ܐ ܕܐܲܟܼܪܝܼܘ ܗܵܪܟܵܐ ܡܚܵܘܝܵܐ ܒܚܘܼܒܵܐ ܀", ":ܣܲܓܿܝܼ ܡܲܟܼܪܹܝܢ ܐܸܡܲܬܼܝ ܕܛܵܥܹ̇ܝܢ ܐ̄ܢܵܫܵܐ ܒܫܸܡܗܘܿܢ", "ܘܣܲܓܿܝܼ ܚܵ̇ܕܿܝܢ ܡ̇ܐ ܕܡܸܬܼܩܲܕܲܫ ܫܸܡ ܒܵܪܘܿܝܵܐ ܀", ":ܫܸܡ ܒܵܪܘܿܝܵܐ ܪܚܝܼܡ ܥܲܠ ܙܵܘܥܹ̈ܐ ܕܪܸ̈ܥܝܵܢܲܗܘܿܢ", "ܘܲܪܓܼܝܼܓܼܝܼܢ ܛܵܒܼ ܕܠܲܫܡܵܐ ܕܩܘܼܕܼܫܹܗ ܢܩܲܕܸܿܫ ܟܠܢܵܫ ܀", ":ܩܲܕܿܝܼܫܵܐܝܼܬܼ ܡܩܲܕܿܫܝܼܢ ܢܸܗܘܿܢ ܒܲܚܕܼܵܐ ܫܲܘܝܼܘ", "ܘܠܵܐ ܡܸܬܼܪܲܦܹܝܢ ܡ̣ܢ ܫܲܘܝܘܼܬܼܵܐ ܕܐܲܡܝܼܢܝܼܢ ܒܵܗ̇ ܀", ":ܠܲܥܒܼܝܼܕܼܘܼܬܼܗܘܿܢ ܥܵܗ̇ܕܿܝܼܢ ܟܠܢܵܫ ܥܲܒܼ̈ܕܹܿܐ ܛܵܒܹ̈ܐ", "ܘܠܵܐ ܡ̇ܐ̇ܢܵܐ ܠܗܘܿܢ ܠܡܸܦܪܲܥ ܫܘܼܒܼܚܵܐ ܠܲܡܬܲܩܢܵܢܗܘܿܢ ܀", ":ܒܹܗ ܒܬܼܘܼܩܵܢܗܘܿܢ ܡܲܩܲܬܼ ܗܵܘܢܵܐ ܥܝܼܪܵܐ ܕܲܒܼܗܘܿܢ", "ܠܵܐ ܝܵܗ̇ܒܿܝܼܢ ܠܹܗ ܕܢܸܫܠܸܐ ܘܢܸܫܟܲܬܼ ܡ̣ܢ ܬܸܫܒܿܘܿܚܬܵܐ ܀", ":ܗܵܘܢܵܐ ܥܝܼܪܵܐ ܩܢܹܝܢ ܒܲܟܼܝܝܵܢܵܐ ܕܲܡܟܲܝܢܝܼܢ ܒܹܗ", "ܘܡܸܛܠ ܗܵܕܹܐ ܟܲܢܝܼ ܐܸܢܘܿܢ ܟܬܼܵܒܼܵܐ ܥܝܼܪܹ̈ܐ ܀", ":ܥܝܼܪܹ̈ܐ ܐܸܢܘܿܢ ܕܠܵܐ ܕܡܸܟܼܘ ܡܸܡܬܼܘܿܡ ܘܠܵܐ ܬܘܼܒܼ ܕܵܡ̇ܟܿܝܼܢ", "ܘܲܒܼܥܝܼܪܘܼܬܼܗܘܿܢ ܡܥܝܼܪܝܼܢ ܐ̄ܢܵܫܵܐ ܠܘܵܬܼ ܝܘܼܠܦܵܢܵܐ ܀", ":ܒܒܹܝܬܼ ܝܘܼܠܦܵܢܵܐ ܡܩܲܕܿܡܝܼܢ ܩܵܝ̇ܡܝܼܢ ܐܲܝܟ ܪ̈ܲܒܵܢܹܐ", "ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܝܘܼܠܦܵܢܲܝ̈ܗܘܿܢ ܀", ":ܡ̣ܢ ܗܵܘ̇ ܪܲܒܵܐ ܕܚܲܟܸܿܡ ܐܸܢܘܿܢ ܩ̣ܢܵܘ ܚܸܟܼ̈ܡܵܬܼܵܐ", "ܘܲܠܗܵܘ̇ ܢܝܼܫܵܐ ܕܪܲܒܵܢܘܼܬܹܗ ܚܵܢܹ̇ܝܢ ܟܠܢܵܫ ܀", ":ܒܗܸܓܼܝܵܢ ܡܸܠܬܹܗ ܥܢܹܝܢ ܘܲܥܡܝܼܠܝܼܢ ܠܹܠܲܝ ܐܝܼܡܵܡ", "ܘܥܲܡܗܘܿܢ ܕܙܲܒܼܢܹ̈ܐ ܪܸܗ̇ܛܝܼܢ ܒܵܥܹ̇ܝܢ ܒܥܵܬܼ ܥܸܢܝܵܢܹܗ ܀", "ܥܸܢܝܵܢ ܚܘܼܒܵܐ ܐܲܠܵܗܵܝܵܐ ܪܚܝܼܡ ܥܲܠ ܥܝܼܪܹ̈ܐ:", "ܬܵܘ ܢܸܗܘܸܐ ܠܗܘܿܢ ܚܲܒܼܪܹ̈ܐ ܒܗܸܪܓܵܐ ܕܐܲܡܝܼܢܝܼܢ ܒܹܗ ܀", ":ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܝܘܿܡ ܕܠܵܐ ܩܘܼܛܵܥܵܐ", "ܬܵܘ ܢܸܬܼܐܡܸܢ ܒܐܲܡܝܼܢܘܼܬܼܵܐ ܕܨܹܝܕܼ ܥܵܒܼܘܿܕܼܵܢ ܀", ":ܚܠܵܦ ܦܘܼܪܩܵܢܲܢ ܫܚܝܼܩܝܼܢ ܘܲܠܐܹܝܝܢ ܗܵܐ ܡ̣ܢ ܕܲܗܘ̤ܵܘ", "ܢܥܲܕܲܪ ܐܸܢܘܿܢ ܐܵܦܸܢ ܩܲܠܝܼܠ ܒܥܲܡܠܵܐ ܕܚܲܝܲܝ̈ܢ ܀", ":ܡܸܛܠܵܬܲܢ ܡܙܝܼܥܝܼܢ ܠܐܵܐܲܪ ܒܟܼܠ ܫܘܼܚܠܵܦܝܼ̈ܢ", "ܢܙܝܼܥܥ ܡܲܚܫܲܒܼܬܲܢ ܠܡܸܕܲܥ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀", ":ܚܠܵܦܲܝܢ ܪܵܗ̇ܛܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ", "ܢܩܲܠܸܣ ܐܸܢܘܿܢ ܕܢܸܫܘܸܐ ܠܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܀", ":ܠܥܘܼܕܼܪܵܢ ܢܲܦܫܲܢ ܪܡܹܝܢ ܒܐܵܓܼܘܿܢܵܐ ܥܲܡ ܚܲܒܼܪ̈ܲܝܗܘܿܢ", "ܢܠܲܒܸܿܒܼ ܐܸܢܘܿܢ ܕܬܼܘܼܒܼ ܢܸܬܼܟܲܫܪܘܼܢ ܥܲܠ ܙܵܟܼܘܼܬܿܢ ܀", ":ܩܪܵܒܼܵܐ ܕܫܹܐܕܹ̈ܐ ܡܫܲܠܹܝܢ ܡܸܢܲܢ ܒܐܵܓܼܘܿܢܲܝ̈ܗܘܿܢ", "ܢܸܦܪܘܿܥ ܛܲܝܒܿܘܼ ܠܡܵܪܵܐ ܛܵܒܼܵܐ ܕܙܲܝܹܢ ܐܸܢܘܿܢ ܀", ":ܠܕܲܝܝܘܹ̈ܐ ܪܵܕܼܦܝܼܢ ܡ̣ܢ ܡܲܫܪܝܼܬܲܢ ܕܠܵܐ ܢܲܟܿܘܿܢܵܢ", "ܢܫܲܒܲܚ ܠܲܫܡܵܐ ܕܐܸܣܲܪ̣ ܐܸܢܘܿܢ ܒܪܸܚܡܲܬܼ ܢܲܦܫܲܢ ܀"]}