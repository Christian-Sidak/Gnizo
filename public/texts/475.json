{"title": "Doctrine of Addai", "subtitle": null, "syriacTitle": "ܡܠܦܢܘܬܐ ܕܐܕܝ ܫܠܝܚܐ", "author": "Anonymous", "text": ["ܡܠܦܢܘܬܐ ܕܐܕܝ ܫܠܝܚܐ", "‏ܐܓܪܬܐ ܕܐܒܓܪ ܡܠܟܐ ܒܪ ܡܥܢܘ ܡܠܟܐ܂ ܘܕܐܡܬܝ ܫܕܪܗܿ ܗܘܐ ܠܗ ‏‏ܠܡܪܢ\n ܠܐܘܪܫܠܡ܂ ܘܕܐܡܬܝ ܐܬܼܐ ܗܘܐ ܐܕܝ ܫܠܝܚܐ ܠܘܬܗ ܠܐܘܪܗܝ܂ ‏‏ܘܡܕܡ ܕܡܠܠ ܒܣܒܪܬܐ ܕܟܪܘܙܘܬܗ܂\n ܘܕܐܝܠܝܢ ܐܡܼܪ ܗܘܐ ܘܦܩܿܕ ܗܘܐ ܟܕ ‏‏ܢܦܩܿ ܗܘܐ ܡܢ ܥܠܡܐ ܗܢܐ܂ ܠܐܝܠܝܢ ܕܩܿܒܠܘ ܗܘܘ ܡܢܗ ܐܝܕܐ\n ‏‏ܕܟܗܢܘܬܐ܂ ܒܫܢܬ ܬܠܬܡܐܐ ܘܐܪ̈ܒܥܝܢ ܘܬܠܬ ܠܡܠܟܘܬܐ ‏‏[‍ܕܝܘ̈ܢܝܐ܂‍] ܘܒܡܠܟܘܬܗ [‍ܕܡܪܢ‍]\n ܛܝܒܪܝܣ ܩܣܪ ܪܗܘܡܝܐ܃ [ܘܒܡܠܟܘܬ]‍ܗ ܕܐܒܓܪ [ܡܠܟܐ] ܒܪ ܡܥܢܘ [ܡܠܟܐ]: ܒܐܝܪܚ ‏‏[‍ܬܫܪܝ‍] ܩܕܡ\n ܒܝܘܡ ܬܪ̈ܥܣܪ܃ ܫܕܪ ܗܘܐ ܐܒܓܪ ܐܘܟܡܐ ܠܡܪܝܗܒ ‏‏ܘܠܫܡܫܓܪܡܿ܂ ܪ̈ܫܢܐ ܘܡܝܩܪ̈ܐ ܕܡܠܟܘܬܗ܃\n ܘܠܚܿܢܢ ܛܒܘܠܪܐ ܫܪܝܪܐ ‏‏ܥܡܗܘܢܿ܂ ܠܡܕܝܢܬܐ ܐܿܝܕܐ ܕܡܬܩܪܝܐ ܐܠܘܬܪܦܘܠܝܣ܂ ܘܐܪܡܐܿܝܬ ܕܝܼܢ\n ‏‏ܒܝܬ ܓܘܒܪܝܢܿ ܠܘܬ ܡܝܩܪܐ ܣܒܝܢܘܣ ܒܪ ܐܘܣܛܪܓܝܣܼ ܐܦܛܪܦܐ ܕܡܪܢ ‏‏ܩܼܣܪ܃ ܗܿܘ ܕܗܼܘ ܫܠܝܛ\n ܗܘܐ ܥܠ ܣܘܪܝܐ ܘܥܠ ܦܘܢܝܩܐ ܘܥܠ ܦܠܣܛܝܢܐ܃ ‏‏ܘܥܠ ܐܬܪܐ ܟܠܗ ܕܒܝܬ ܢܗܪܝܢ܂ ܘܐܘܒܠܘ ܗܘܘ ܠܗ\n ܐܓܪ̈ܬܐܼ ܡܛܘܠ ‏‏ܨܒܘ̈ܬܐ ܕܡܠܟܘܬܐ܂ ܘܟܕ ܐܙܠܘ ܗܘܘ ܠܘܬܗ ܩܿܒܠ ܗܘܐ ܐܢܘܢ ‏‏ܒܚܕܘܬܐܼ ܘܒܐܝܩܪܐ܂ ܘܗܘܼܘ ܠܘܬܗܿ ܝܘܡ̈ܬܐܼ ܥܣܪ̈ܝܢ ܘܚܡܫܐ܂ ‏‏ܘܟܬܼܒ ܗܘܐ ܠܗܘܢ ܦܚܼܡܐ\n ܕܐܓܪ̈ܬܐܼ܂ ܘܫܕܪ ܗܘܐ ܐܢܘܢ ܠܘܬ ‏‏ܐܒܓܪ ܡܠܟܐ܂ ܘܟܕ ܢܦܩܘ ܗܘܘ ܡܢ ܠܘܬܗܼ܂ ܚܙܩܘ ܗܘܘܼ ܘܐܬܘ\n ܒܐܘܪܚܐ ‏‏ܠܘܩܒܠ ܐܘܪܫܠܡ܂ ܘܚܙܘ ܗܘܘ ܐܢܫܐ ܣܓ̈ܝܐܐ ܕܐܿܬܝܢ ܗܘܘ ܡܢ ܪܘܚܩܐܿ܂ ‏‏ܕܢܚܙܘܢ\n ܠܡܫܝܚܐ܂ ܡܛܠ ܕܢܦܼܩ ܗܘܐ ܛܒܼܐ ܕܬܕܡܪ̈ܬܐ ܕܢܨܚ̈ܢܘܗܝܿ܂ ‏‏ܒܐܬܪ̈ܘܬܐ ܡܒ̈ܥܕܐ܂ ܘܟܕ ܚܙܘ ܐܢܘܢ\n ܠܐܢܫܐ ܗܿܢܘܢ ܡܪܝܗܒ ‏‏ܘܫܡܫܓܪܡ܃ ܘܚܿܢܢ ܛܒܘܠܪܐܼ܂ ܐܬܘ ܗܘܘ ܐܦ ܗܢܼܘܢ ܥܡܗܘܢ ‏‏ܠܐܘܪܫܠܡ܂\n ܘܟܕ ܥܠܘ ܗܘܘ ܠܐܪܫܠܡܼ܂ ܚܙܐܘܗܝ ܗܘܘ ܠܡܫܝܚܐܼ܂ ܘܚܼܕܝܘ܂ ‏‏ܥܡ ܟܢ̈ܫܐ ܕܠܼܘܝܢ ܗܘܘ ܠܗ܂\n ܘܚܿܙܝܢ ܗܘܘܼ ܐܦ ܠܝܗ̈ܘܕܝܐ܂ ܕܩܿܝܡܝܢ ܗܘܘ ‏‏ܟܢ̈ܫܝܢ ܟ̈ܢܫܝܼܢ܂ ܘܡܬܚܫܒܝܢ ܗܘܘܼ ܕܡܢܐ ܢܥܒܕܘܢ\n ܠܗ܂ ܡܥܩܝܢ ܗܘܘ ܓܝܪ܃ ‏‏ܕܚܿܙܝܢ ܗܘܘ ܕܣܘܓܐܐ ܕܐܢܫܘܬܐ ܕܡܢܗܘܢ ܡܘܕܝܢ ܗܘܘ ܒܗ܂ ܘܗܘܼܘ ‏‏ܬܡܿܢ\n ܒܐܘܪܫܠܡ ܝܘܡ̈ܬܐܼ ܥܣܪ̈ܐ܂ ܘܟܬܼܒ ܗܘܐ ܚܿܢܢ ܛܒܘܠܪܐܼ܂ ܟܠܡܕܡ ‏‏ܕܚܿܙܐ ܗܘܐ ܕܥܒܿܕ ܗܘܐ\n ܡܫܝܚܐ܂ ܐܦ ܫܪܟܐ ܕܡܕܡ ܕܥܒܝܕ ܗܘܐ ܠܗ ‏‏ܬܡܿܢ܂ ܩܕܡ ܕܢܐܙܠܘܢ ܗܘܘ ܠܬܡܿܢ܂ ܘܚܙܩܘ ܗܘܘܼ ܘܐܬܘ\n ܗܘܘ ܠܐܘܪܗܝ܂ ‏‏ܘܥܠܘ ܗܘܘ ܩܕܡ ܐܒܓܪ ܡܠܟܐ ܡܪܗܘܢ ܕܫܕܪ ܗܘܐ ܐܢܘܢ܂ ܘܝܗܒܘ ‏‏ܗܘܘ ܠܗ ܦܚܡܼܐ\n ܕܐܓܪ̈ܬܐ ܕܐܘܒܠܘ ܗܘܘ ܥܡܗܘܢܿ ܘܡܢ ܒܬܪ ܕܐܬܩܪܝ ‏‏ܗܘ̈ܝ ܐܓܪ̈ܬܐܼ܂ ܫܪܝܘ ܗܘܘ ܕܢܫܿܬܥܘܢ ܩܕܡ\n ܡܠܟܐ ܟܠ ܡܕܡ ܕܚܙܘܿ܂ ܘܟܠ ‏‏ܡܕܡ ܕܥܒܼܕ ܗܘܐ ܡܫܝܚܐ ܒܐܪܫܠܡ܂ ܘܩܼܪܐ ܗܘܐ ܚܿܢܢ ܛܒܘܠܪܐ\n ‏‏ܩܕܡܘܗܝܿ܂ ܟܠ ܡܕܡ ܕܟܬܼܒ ܗܘܐ ܘܐܝܼܬܝ ܥܡܗ܂ ܘܟܕ ܫܡܼܥ ܗܘܐ ‏‏ܐܒܓܪ ܡܠܟܐܼ܂\n ܬܡܗ ܗܘܐܼ ܘܐܬܕܡܪ܃ ܐܦ ܪ̈ܘܪܒܢܘܗܝ ܕܩܿܝܡܝܢ ܗܘܘ ‏‏ܩܕܡܘܗܝ܂ ܘܐܡܼܪ ܠܗܘܢ ܐܒܓܪ܂ ܗܠܝܢ ܚܝ̈ܠܐܼ\n ܠܐ ܗܘܘ ܕܒ̈ܢܝ ܐܢܫܐܿ ‏‏ܐܠܐܼ ܕܐܠܗܐ܂ ܡܛܘܠ ܕܠܝܬ ܕܢܚܿܐ ܡܝ̈ܬܐܿ܂ ܐܠܐ ܐܢ ܐܠܗܐ ܒܠܚܘܕ܂\n ‏‏ܨܒܿܐ ܗܘܐ ܕܝܢ ܐܒܓܪܼ܂ ܕܗܼܘ ܩܢܘܡܗ ܢܥܒܪ ܗܘܐ ܘܢܐܙܠ ܠܦܠܣܛܝܢܐܿ܂ ‏‏ܘܢܚܙܐ ܗܘܐ\n ܒܥܝܢ̈ܘܗܝܿ܂ ܟܠ ܡܕܡ ܕܥܒܿܕ ܗܘܐ ܡܫܝܚܐ܂ ܘܡܛܘܠ ܕܠܐ ‏‏ܐܫܟܚ ܗܘܐ ܕܢܥܒܪ ܠܐܬܪܐ ܕܪ̈ܗܘܡܝܐ ܕܠܘ\n ܕܝܠܗ ܗܘܐ܃ ܕܠܡܐ ܥܠܼܬܐ ‏‏ܗܕܐ ܬܩܪܐ ܗܘܬ ܠܒܥܠܕܒܒܘܬܐ ܣܢܝܬܐܼ܂ ܟܬܒ ܗܘܐ ܐܓܪܬܐܼ܂ ܘܫܕܪ\n ‏‏ܗܘܐ ܠܡܫܝܚܐ ܒܐܝܕܗ ܕܚܿܢܢ ܛܒܘܠܪܐ܂ ܘܢܦܼܩ ܗܘܐ ܡܢ ܐܘܪܗܝܼ ‏‏ܒܐܪ̈ܒܥܣܪܐ ܒܐܕܪ܂ ܘܥܠ ܗܘܐ\n ܠܐܪܫܠܡ ܒܬܪ̈ܥܣܪܐ ܒܢܝܣܢ ܒܐܪ̈ܒܥܐ ‏‏ܒܫܒܐ܂ ܘܐܫܟܚܗ ܗܘܐ ܠܡܫܝܚܐܼ܂ ܒܝܬ ܓܡܠܝܐܝܠ ܪܒܐ\n ܕܝܗ̈ܘܕܝܐ܂ ‏‏ܘܐܬܼܩܪܝܬ ܗܘܬ ܐܓܪܬܐ ܩܕܡܘܗܝܼ܂ ܐܿܝܕܐ ܕܟܬܝܒܐ ܗܘܬܼ ܗܟܢܐ܂ ‏‏ܐܒܓܪ ܐܘܟܡܐܼ܂\n ܠܝܫܘܥ ܐܣܝܐ ܛܒܿܐ ܕܐܬܚܙܝ ܒܐܬܪܐ ܕܐܪܫܠܡ܂ ܡܪܝܼ ‏‏ܫܠܡ܂ ܫܡܿܥܬ ܥܠܝܟ ܘܥܠ ܐܣܝܘܬܟܼ܂ ܕܠܐ ܗܘܐ\n ܒܣܡ̈ܡܢܐ ܘܒܥܩܪ̈ܐ ‏‏ܡܐܣܐ ܐܢܬ܂ ܐܠܐ ܒܡܠܬܟ ܡܥܘܪ̈ܐܼ ܡܿܦܬܚ ܐܢܬ܂ ܘܠܚܓܝܪ̈ܐܼ ܡܗܠܟ ‏‏ܐܢܬ܂\n ܘܠܓܪ̈ܒܐܼ ܡܕܟܐ ܐܢܬ܂ ܘܠܚܼܪ̈ܫܐܼ ܡܫܡܥ ܐܢܬ܂ ܘܠܪ̈ܘܚܐܼ ܘܠܒܪ ‏‏ܐܓܪ̈ܐ ܘܡܫܢ̈ܩܐ܃ ܒܗܿ ܒܡܠܬܟ\n ܡܐܣܐ ܐܢܬ܂ ܐܦ ܡ̈ܝܬܐܼ ܡܩܼܝܡ ‏‏ܐܢܬ܂ ܘܟܕ ܗܠܝܢ ܬܡܝ̈ܗܬܐ ܪ̈ܘܪܒܬܐ ܫܡܿܥܬ ܕܥܒܿܕ ܐܢܬܼ܂ ܣܡܿܬ\n ܒܪܥܝܢܝܼ܂ ‏‏ܕܐܘ ܐܠܗܐ ܐܢܬ ܕܢܚܼܬܬ ܡܢ ܫܡܝܐ ܘܥܒܼܕܬ ܗܠܝܼܢ܂ ܐܘ ܒܪܗ ‏‏ܐܢܬ\n ܕܐܠܗܐܿ܂ ܕܗܠܝܢ ܟܘܠܗܝܢ ܥܒܿܕ ܐܢܬ܂ ܡܛܠ ܗܢܐ ܟܬܿܒܬ ܒܿܥܝܬ ‏‏ܡܢܟܼ܂ ܕܬܐܬܐ ܠܘܬܝܼ ܟܕ ܣܓܿܕ\n ܐܢܐ ܠܟ܂ ܘܟܐܒܐ ܡܕܡ ܕܐܝܬ ܠܝ ‏‏ܬܐܣܐܼ ܐܝܟ ܕܗܝܿܡܢܬ ܒܟ܂ ܐܦ ܗܕܐ ܬܘܒ ܫܡܿܥܬ܃ ܕܝܗ̈ܘܕܝܐ\n ܪܛܢܝܢ ‏‏ܥܠܝܟ ܘܪܕܦܝܢ ܠܟ܃ ܘܐܦ ܕܢܙܩܦܘܢܟ ܒܿܥܝܼܢ܂ ܘܠܡܣܪܚ ܒܟ ܚܝܪܝܢ܂ ܡܕܝܢܬܐ ‏‏ܚܕܐ\n ܙܥܘܪܬܐ ܐܚܝܕ ܐܢܐܼ ܘܫܦܝܪܐ܂ ܘܠܬܪ̈ܝܼܢ ܣܦܩܐ ܠܡܥܡܪ ܒܗܿ ‏‏ܒܫܠܝܐ܂ ܘܟܕ ܩܒܠܗܿ ܗܘܐ ܝܫܘܥ\n ܠܐܓܪܬܐ ܒܝܬ ܪܒ ܟܗ̈ܢܐ ܕܝܗ̈ܘܕܝܐ܂ ‏‏ܐܡܼܪ ܠܗ ܠܚܿܢܢ ܛܒܘܠܪܐ܂ ܙܠ ܘܐܡܼܪ ܠܗ ܠܡܪܟ ܕܫܕܪܟ\n ܨܐܕܝܼ܂ ܛܘܒܝܟ ‏‏ܕܟܕ ܠܐ ܚܙܝܬܢܝܼ ܗܝܡܼܢܬ ܒܝ܂ ܟܬܝܒ ܓܝܪ ܥܠܝܼ܂ ܕܐܝܠܝܢ ܕܚܿܙܝܢ ܠܝܼ ܠܐ\n ‏‏ܢܗܝܡܢܘܢ ܒܝ܂ ܘܐܝܠܝܢ ܕܠܐ ܚܿܙܝܢ ܠܝܼ ܗܼܢܘܢ ܢܗܝܡܢܘܢ ܒܝ܂ ‏‏{‍ܘܕܟܬܿܒܬ‍} ‎‎‏ ܠܝ ܕܐܿܬܐ\n ܠܘܬܟܼ܂ ܗܿܘ ܡܕܡ ܕܐܿܫܬܕܪܬ ‏‏ܥܠܘܗܝ ܠܗܪܟܐܼ܂ ܡܟܝܠܼ ܐܬܿܛܠܩ ܠܗ܂ ܘܣܠܿܩ ܐܢܐ ܠܝ ܠܘܬ ܐܒܝ\n ܕܫܕܪܢܝ܂ ‏‏ܘܡܐ ܕܣܠܿܩܬ ܠܘܬܗܼ܂ ܡܫܕܪ ܐܢܐ ܠܟ ܠܚܕ ܡܢ ܬܠܡ̈ܝܕܝܼ܂ ܕܟܐܒܐ ܡܕܡ ‏‏ܕܐܝܬ ܠܟܿ\n ܢܐܣܐܼ ܘܢܚܠܡ܂ ܘܠܟܘܠ ܡܿܢ ܕܐܝܬ ܠܘܬܟܼ܂ ܢܦܼܢܐ ܐܢܘܢ ܠܚܝ̈ܐ ‏‏ܕܠܥܠܡ܂ ܘܟܪܟܟܼ ܢܗܘܐ ܒܪܝܟ܂\n ܘܒܥܠܕܒܒܐ ܬܘܒܿ ܠܐ ܢܫܬܠܛ ܒܗܼ ܠܥܠܡ܂ ‏‏ܟܕ ܕܝܢ ܚܼܙܐ ܗܘܐ ܚܿܢܢ ܛܒܘܠܪܐ܃ ܕܗܟܢܐ ܐܡܼܪ ܗܘܐ\n ܠܗ ܝܫܘܥ܂ ܘܒܝܕ ‏‏ܕܨܿܝܪܐ ܗܘܐ ܕܡܠܟܐܼ܂ ܫܩܼܠ ܗܘܐ ܘܨܪ ܨܠܡܗ ܕܝܫܘܥ ܒܣܡ̈ܡܢܐ ‏‏ܓܒ̈ܝܐܼ܂\n ܘܐܝܼܬܝ ܗܘܐ ܥܡܗ ܠܐܒܓܪ ܡܠܟܐ ܡܪܗ܂ ܘܟܕ ܚܙܝܗܝ ‏‏ܗܘܐ ܐܒܓܪ ܡܠܟܐ ܠܨܠܡܐ ܗܿܘܼ\n ܩܿܒܠܗ ܗܘܐ ܒܚܕܘܬܐ ܪܒܬܐ܂ ܘܣܡܗ ‏‏ܗܘܐ ܒܐܝܩܪܐ ܪܒܐܿ܂ ܒܚܕ ܡܢ ܒ̈ܬܐ ܕܐ̈ܦܕܢܐ ܕܝܠܗ܂ ܘܐܫܿܬܥܝ\n ܗܘܐ ‏‏ܠܗ ܚܿܢܢ ܛܒܘܠܪܐܼ܂ ܟܠܡܕܡ ܕܫܡܼܥ ܗܘܐ ܡܢ ܝܫܘܥܼ܂ ܟܕ ܥܒ̈ܝܕܢ ܗ̈ܘܝ ܠܗ ‏‏ܡ̈ܠܘܗܝ\n ܒܟܬܒ̈ܐ܂ ܘܡܢ ܒܬܪ ܕܐܣܿܬܠܩ ܗܘܐ ܡܫܝܚܐ ܠܫܡܝܐܼ܂ ܫܿܕܪ ܗܘܐ ‏‏ܝܗܘܕܐ ܬܐܘܡܐ ܠܘܬ ܐܒܓܪ܂ ܠܐܕܝ\n ܫܠܝܚܐܿ܂ ܗܿܘ ܕܐܝܬܘܗܝ ܗܘܐ ܚܕ ‏‏ܡܢ ܫܒܥܝܢ ܘܬܪ̈ܝܢ ܫܠܝܚ̈ܝܢ܂ ܘܟܕ ܐܬܼܐ ܐܕܝ ܠܟܪܟܐ\n ܕܐܘܪܗܝܼ܂ ܫܼܪܐ ܗܘܐܼ ‏‏ܒܝܬ ܛܘܒܝܐ ܒܪ ܛܘܒܝܐ ܝܗܘܕܝܐ܂ ܗܿܘ ܕܐܝܬܘܗܝ ܗܘܐܼ ܡܢ ܦܠܣܛܝܢܐ܂\n ‏‏ܘܐܫܬܼܡܥ ܗܘܐ ܥܠܘܗܝܼ ܒܟܘܠܗ ܟܪܟܐ܂ ܘܥܠ ܗܘܐ ܚܕ ܡܢ ܚܐܪ̈ܘܗܝ ‏‏ܕܝܠܗ ܕܐܒܓܪ܃ ܘܐܡܼܪ ܗܘܐ\n ܥܠܘܗܝ ܕܐܕܝ܂ ܗܿܘ ܕܫܡܗ ܗܘܐܼ ܐܒܕܘ ܒܪ ‏‏ܥܒܕܘ܂ ܡܢ ܪ̈ܫܢܐ ܕܝܬܒ̈ܝ ܩܥܕܗ ܕܝܠܗ ܕܐܒܓܪ܂ ܕܗܐ\n ܐܬܼܐ ܐܝܙܓܕܐܼ ‏‏ܘܫܼܪܐ ܗܪܟܐ܂ ܗܿܘ ܕܫܠܼܚ ܗܘܐ ܠܟ ܥܠܘܗܝ ܝܫܘܥܿ܃ ܕܡܫܕܪ ܐܢܐ ܠܘܬܟ ‏‏ܚܕ ܡܢ\n ܬܠܡܝ̈ܕܝ܂ ܘܟܕ ܫܡܼܥ ܗܘܐ ܐܒܓܪ ܗܼܢܝܢ ܗܠܝܢ܃ ܘܓܒܪ̈ܘܬܐ ‏‏ܪ̈ܘܪܒܬܐ ܕܥܒܿܕ ܗܘܐ ܐܕܝ܃ ܘܐ̈ܣܘܬܐ\n ܬܡ̈ܝܗܬܐ ܕܡܐܣܐ ܗܘܐܼ܂ ܣܡ ‏‏ܗܘܐ ܒܪܥܝܢܗ ܘܐܫܪ܃ ܕܫܪܝܪܐܝܬ ܗܿܘ ܗܼܘ ܕܫܠܼܚ ܗܘܐ ܠܗ ܝܫܘܥܿ܂\n ܕܡܐ ‏‏ܕܣܠܿܩܬ ܠܫܡܝܐ܃ ܐܫܕܪ ܠܟ ܠܚܕ ܡܢ ܬܠܡ̈ܝܕܝܿ܂ ܘܟܐܒܟ ܢܐܣܐ܂ ܘܫܕܪ ‏‏ܗܘܐ ܕܝܢ ܐܒܓܪܼ\n ܘܩܪܝܗܝ ܠܛܘܒܝܐ܂ ܘܐܡܿܪ ܗܘܐ ܠܗ܂ ܫܡܿܥܬܼ ܕܓܒܪܐ ‏‏ܚܕ ܚܝܠܬܢܐ ܐܬܼܐܼ ܘܫܼܪܐ ܒܒܝܬܟ܂ ܐܣܩܝܗܝ\n ܠܘܬܝ܂ ܛܟܼ ܢܫܬܟܚ ܠܝ ‏‏ܣܒܪܐ ܫܦܝܪܐ ܕܚܘܠܡܢܐ ܡܢ ܠܘܬܗ܂ ܘܩܿܕܡ ܗܘܐ ܛܘܒܝܐ\n ‏‏ܠܝܘܡܐ ܐܚܪܢܐܼ܂ ܘܕܒܪܗ ܗܘܐ ܠܐܕܝ ܫܠܝܚܐܼ܂ ܘܐܣܩܗ ܠܘܬ ܐܒܓܪ܂ ܟܕ ‏‏ܝܕܥܿ ܗܘܐ ܗܼܘ ܐܕܝܼ܂\n ܕܒܚܝܠܐ ܕܐܠܗܐ ܡܫܕܪ ܗܘܐ ܠܘܬܗ܂ ܘܟܕ ܣܠܼܩ ‏‏ܗܘܐ ܐܕܝ ܘܥܠ ܗܘܐ ܠܘܬ ܐܒܓܪ܃ ܟܕ ܩܝܡܝܢ\n ܚܐܪ̈ܘܗܝ ܠܘܬܟܼ܂ ܘܒܗ ‏‏ܒܡܥܠܢܐ ܕܠܘܬܗܼ܂ ܚܙܘܐ ܬܡܝܗܐ ܐܬܚܙܝ ܗܘܐ ܠܗ ܠܐܒܓܪ ܡܢ ‏‏ܦܪܨܘܦܗ\n ܕܐܕܝ܂ ܘܒܗܿ ܒܫܥܬܐ ܕܚܼܙܐ ܗܘܐ ܐܒܓܪ ܚܙܘܐ ܗܿܘܼ܂ ܢܦܼܠ ‏‏ܗܘܐܼ ܘܣܼܓܕ ܗܘܐ ܠܐܕܝ܂ ܘܬܡܗܐ ܪܒܐ\n ܐܚܼܕ ܗܘܐܼ܂ ܠܟܘܠܗܘܢ ܗܿܢܘܢ ‏‏ܕܩܝܡܝܢ ܗܘܘ ܩܕܡܘܗܝ܂ ܗܼܢܘܢ ܓܝܪܼ ܠܐ ܚܙܘ ܠܚܙܘܐ ܗܿܘ ܕܐܬܚܙܝ\n ܗܘܐ ‏‏ܠܗ ܠܐܒܓܪ܂ ܗܝܕܝܢ ܐܡܼܪ ܠܗ ܐܒܓܪ ܠܐܕܝ܂ ܕܫܪܝܪܐܝܬ ܬܠܡܝܕܗ ܐܢܬ ‏‏ܕܝܫܘܥܿ܃ ܗܿܘ ܓܢܒܪ\n ܚܝܠܐ ܒܪܗ ܕܐܠܗܐܿ܂ ܗܿܘ ܕܫܠܼܚ ܗܘܐ ܠܝ ܕܡܫܕܪ ‏‏ܐܢܐ ܠܟܿ܂ ܠܚܕ ܡܢ ܬܠܡ̈ܝܕܝ ܠܐܣܝܘܬܐ\n ܘܠܚܝ̈ܐ܂ ܐܡܿܪ ܠܗ ܐܕܝ܂ ܡܛܠ ‏‏ܕܡܢ ܩܕܝܡ ܗܝܡܼܢܬ ܗܘܼܝܬ ܒܡܿܢ ܕܫܕܪܢܝ ܠܘܬܟܼ܂ ܡܛܘܠ ܗܿܘ ܗܼܘ\n ܐܫܿܬܠܚܬ ‏‏ܨܐܕܝܟ܂ ܘܟܕ ܬܘܒ ܬܗܿܝܡܢ ܒܗܼ܂ ܟܘܠ ܡܕܡ ܕܬܗܿܝܡܢ ܒܗܼ ܢܗܘܐ ܠܟ܂ ‏‏ܐܡܿܪ ܠܗ\n ܐܒܓܪ܂ ܗܟܢܐ ܗܝܡܿܢܬ ܒܗܼ܂ ܕܠܝܗ̈ܘܕܝܐ ܗܿܢܘܢ ܕܙܩܦܘܗܝ ܗܘܘܼ܂ ‏‏ܒܥܿܝܬ ܗܿܘܝܬ ܕܐܿܕܒܪ ܠܝ\n ܚܝܠܐܼ܂ ܘܐܿܙܠ ܐܚܪܘܒ ܐܢܘܢ܂ ܘܡܛܘܠ ‏‏ܡܠܟܘܬܐ ܗܿܝ ܕܪ̈ܗܘܡܝܐ ܐܬܿܢܟܦܬܿ܂ ܒܩܝܡܐ ܕܫܝܢܐ ܕܡܩܡ\n ܠܝܿ܂ ܥܡ ܡܪܢ ‏‏ܩܣܪ ܛܝܒܪܝܣܿ܂ ܐܝܟ ܐܒ̈ܗܝ ܩܕܡ̈ܝܐ܂ ܐܡܿܪ ܠܗ ܐܕܝ܂ ܡܪܢܼ ܨܒܝܢܐ ܗܘ ‏‏ܕܐܒܘܗܝ\n ܫܡܿܠܝ܂ ܘܟܕ ܫܿܠܡ ܨܒܝܢܐ ܕܝܿܠܘܕܗܼ܂ ܐܬܪܝܡ ܠܘܬ ܐܒܘܗܝ܂ ‏‏ܘܝܬܒܼ ܥܡܗ\n ܒܫܘܒܚܐܿ܂ ܗܿܘ ܕܐܝܬܘܗܝ ܗܘܐ ܒܗ ܡܢ ܥܠܡ܂ ܐܡܿܪ ܠܗ ‏‏ܐܒܓܪ܂ ܐܦ ܐܢܐ ܡܗܿܝܡܢ ܐܢܐ ܒܗܼ\n ܘܒܐܒܘܗܝ܂ ܐܡܿܪ ܠܗ ܐܕܝ܂ ܡܛܘܠ ‏‏ܕܗܟܢܐ ܗܝܡܼܢܬܼ܂ ܣܐܡ ܐܢܐ ܐܝܕܝ ܥܠܝܟܼ܂ ܒܫܡܗ ܕܗܿܘ\n ‏‏ܕܗܝܡܼܢܬ ܒܗ‍܂ ܘܒܗܿ ܒܫܥܬܐ ܕܣܡ ܗܘܐ ܐܝܕܗ ‏‏ܥܠܘܗܝܼ܂ ܐܬܐܣܝ ܡܢ ܢܟܝܢܐ ܕܟܐܒܐܿ܂ ܕܐܝܬ ܗܘܐ\n ܠܗ ܢܘܓܪܐ܂ ܘܬܡܼܗ ‏‏ܗܘܐ ܐܒܓܪܼ ܘܐܬܕܡܪ܂ ܕܐܝܟܢܐ ܕܫܡܝܥ ܗܘܐ ܠܗ ܥܠ ܝܫܘܥ܃ ܕܥܿܒܕ ‏‏ܗܘܐ\n ܘܡܐܿܣܐܼ܂ ܗܟܢܐ ܘܐܦ ܗܼܘ ܐܕܝܿ܂ ܕܠܐ ܣܡܐ ܕܡܕܡ ܡܐܣܐ ‏‏ܗܘܐ ܒܫܡܗ ܕܝܫܘܥ܂ ܘܐܦ ܠܥܒܼܕܘ ܒܪ\n ܥܼܒܕܘܼ܂ ܦܛܓܿܪܐ ܐܝܬ ܗܘܐ ܠܗ ‏‏ܒܪ̈ܓܠܘܗܝ܂ ܘܐܦ ܗܼܘ ܩܿܪܒ ܗܘܐ ܠܗ ܪ̈ܓܠܘܗܝ܂ ܘܣܡ ܗܘܐ ܐܝܕܗ\n ‏‏ܥܠܝܗܝܼܢ ܘܐܣܝܗ ܗܘܐ܂ ܘܬܘܒܼ ܠܐ ܗܘܼܬ ܠܗ ܦܛܓܿܪܐ܂ ܘܐܦ ‏‏ܒܡܕܝܢܬܐ ܟܠܗܼܿ܂ ܐܣܘܬ̈ܐ\n ܪ̈ܘܪܒܬܐܼ ܡܐܣܐ ܗܘܐ܂ ܘܚܝ̈ܠܐ ܬܡܝܗ̈ܐ ‏‏ܡܚܿܘܐ ܗܘܐ ܒܗܿ܂ ܐܡܿܪ ܠܗ ܐܒܓܪ܂ ܗܫܐ ܕܝܕܥܼ ܟܠ\n ܐܢܫ܃ ܕܒܚܝܠܗ ‏‏ܕܝܫܘܥ ܡܫܝܚܐ ܗܠܝܢ ܬܕܡܪ̈ܬܐ ܥܒܿܕ ܐܢܬ܃ ܘܗܐ ܬܡܝܗܝܢ ܚܢܢ ‏‏ܒܥܿܒ̈ܕܝܟܼ܂\n ܒܿܥܐ ܐܢܐ ܗܟܝܠ ܡܢܟܼ܂ ܕܬܫܬܿܥܐ ܠܢ ܥܠ ‏‏ܡܬܝܬܗ܂ ܘܥܠ ܬܕܡܪ̈ܬܐ ܕܐܝܟܢܐ ܗܘܼܬܿ܂ ‏‏ܘܥܠ ܚܝܠܗ\n ܫܒܝܚܐܿ܂ ܘܥܠ ܬܕܡܪ̈ܬܐ ܐܝܠܝܢ ܕܫܡܝܥ ܗܘܐ ܠܢ ‏‏ܕܥܒܿܕ ܗܘܐܿ܂ ܐܝܠܝܢ ܕܐܢܬ ܚܼܙܝܬ ܐܢ̈ܝܢ ܥܡ\n ܫܪܟܐ ܕܚܒܪ̈ܝܟ܂ ܐܡܿܪ ܠܗ ܐܕܝ܂ ܡܢ ܗܕܐܼ ܠܐ ܫܬܿܩ ܐܢܐ ܕܐܟܪܙ܂ ܕܡܛܠ ‏‏ܗܕܐ ܗܘ\n ܓܝܪ ܐܫܿܬܕܪܬ ܠܗܪܟܐ ܕܐܿܡܪ ܘܐܠܦܿ܂ ܠܟܠ ܡܿܢ ܕܨܒܿܐ ‏‏ܕܢܗܿܝܡܢ ܐܟܘܬܟ܂ ܠܡܚܪ ܟܿܢܫ ܠܝ ܟܘܠܗܿ\n ܡܕܝܢܬܐ܂ ܘܐܙܪܘܥ ܒܗܿ ܡܠܬܐ ‏‏ܕܚ̈ܝܐܿ܂ ܒܟܪܘܙܘܬܐ ܕܡܿܟܪܙ ܐܢܐ ܩܕܡܝܟܘܢܿ܂ ܥܠ ܡܐܬܝܬܗ ܕܡܫܝܚܐ\n ‏‏ܐܝܟܢܐ ܗܘܬܿ܂ ܘܥܠ ܚܝܠܗ ܫܒܝܚܐ ܂ ܕܠܡܢܐ ‏‏ܘܐܝܟܢܐ ܫܠܚܗ ܗܘܐܿ܂ ܘܥܠ ܚܝܠܗ ܘܥܿܒ̈ܕܘܗܝ\n ܬܡܝ̈ܗܐܿ܂ ܘܥܠ ‏‏ܪ̈ܐܙܐ ܫܒܝ̈ܚܐ ܕܡܬܝܬܗܿ܂ ܐܝܠܝܢ ܕܡܠܠ ܗܘܐ ܒܥܠܡܐܿ܂ ‏‏ܘܥܠ ܚܬܝܬܘܬܐ\n ܕܟܪܘܙܘܬܗܿ܂ ܕܐܝܟܢܐ ܘܡܛܘܠ ܡܢܐ ܐܙܥܪ‏‎‎‏ ‏‏ܢܦܫܗ܃ ܘܐܡܟ ܗܘܐ ܐܠܗܘܬܗ ܡܪܝܡܬܐ ܒܦܓܪܐ\n ‏‏ܕܫܩܼܠ ܗܘܐܿ܂ ܘܐܙܕܩܦ ܗܘܐ ܘܢܚܼܬ ܠܒܝܬ ܡܝ̈ܬܐܿ܂ ܘܬܼܪܥ ‏‏ܗܘܐ ܣܝܓܐ ܗܿܘ ܕܡܡܬܘܡ ܠܐ ܐܬܬܪܥ\n ܗܘܐܿ܂ ܘܐܚܝ ܗܘܐ ܡܝ̈ܬܐ ‏‏ܒܩܛܠܗܿ܂ ܘܢܚܼܬ ܗܘܐ ܒܠܚܘܕܘܗܝ ܘܣܠܼܩ ܗܘܐ ܥܡ ܣܓ̈ܝܐܐ ܠܘܬ\n ‏‏ܐܒܘܗܝ ܡܫܒܚܐ܂ ܗܿܘ ܕܥܡܗ ܐܝܬܘܗܝ ܗܘܐ ܡܡܬܘܡ ܒܚܕܐ ‏‏ܐܠܗܘܬܐ ܡܪܝܡܬܐ܂ ܘܦܼܩܕ ܗܘܐ ܐܒܓܪ܂\n ܕܢܬܠܘܢ ܠܗ ܠܐܕܝ ‏‏ܟܣܦܐ ܘܕܗܒܐ܂ ܐܡܿܪ ܠܗ ܐܕܝ܂ ܐܿܝܟܢܐ ܡܫܟܚܝܢ ܚܢܢ ܢܣܒܝܢ ܚܢܢ ܡܕܡ ‏‏ܕܠܘ\n ܕܝܠܢ ܗܘܿ܂ ܕܗܐ ܡܕܡ ܕܕܝܠܢ ܗܿܘ ܫܒܩܢܝܗܝ ܐܝܟ ‏‏ܕܐܬܿܦܩܕܢܢ ܡܢ ܡܪܢܿ܂ ܕܢܗܘܐ ܕܠܐ ܟܝ̈ܣܐ\n ܘܕܠܐ ܬܪ̈ܡܠܐܿ܂ ‏‏ܘܟܕ ܛܥܝܢܝܢ ܚܢܢ ܙܩܝ̈ܦܐ ܥܠ ܟܬܦ̈ܬܢ ܐܿܬܦܼܩܕܢܢ ܕܢܟܪܙ ܣܒܪܬܗ ‏‏ܒܟܠܗܿ\n ܒܪܝܬܐ܂ ܗܿܘ ܕܟܠܗܿ ܒܪܝܬܐ ܪܓܼܫܬ ܗܘܬ ܘܚܫܬܿ܂ ‏‏ܒܙܩܝܦܘܬܗ ܕܗܘܼܬ ܚܠܦܝܢ\n ܠܦܘܪܩܢܐ ܕܟܠܗܘܢ ܒܢܝ̈ܢܫܐ܂ ܘܐܫܬܥܝ ܗܘܐ ‏‏ܩܕܡ ܐܒܓܪ ܡܠܟܐ ܘܩܕܡ ܪ̈ܘܪܒܢܘܗܝ ܘܚܐܪ̈ܘܗܝܿ܂\n ܘܩܕܡ ܐܓܘܣܛܝܢ ‏‏ܐܡܗ ܕܐܒܓܪ܂ ܘܩܕܡ ܫܠܡܼܬ ܒܪܬ ܡܗܪܕܬ ܐܢܬܬܗ ܕܐܒܓܪ܂ ܐܬܘ̈ܬܗ ‏‏ܕܡܪܢ\n ܘܬܕܡܪ̈ܬܗ ܘܚܝ̈ܠܐ ܫܒܝ̈ܚܐ ܕܥܒܿܕ ܗܘܐܿ܂ ܘܢܨܚ̈ܢܘܗܝ ܐܠܗ̈ܝܐܿ܂ ‏‏ܘܣܘܠܩܗ ܕܠܘܬ ܐܒܘܗܝ܂\n ܘܕܐܝܟܢܐ ܩܿܒܠܘ ܗܘܘ ܚܝ̈ܠܐ ܘܫܘ̈ܠܛܢܐܿ܂ ܒܥܕܢܐ ‏‏ܗܿܘ ܕܐܣܿܬܠܩ ܗܘܐ܂ ܕܒܗ ܗܼܘ ܒܗܿܘ ܚܝܠܐ\n ܐܣܝܗ ܗܘܐ ܠܐܒܓܪ ‏‏ܘܠܥܼܒܕܘ ܒܪ ܥܒܼܕܘ ܬܪܝܢܐ ܕܡܠܟܘܬܗ܂ ܘܐܝܟܢܐ ܐܘܕܥ ܐܢܘܢ ܕܡܬܓܼܠܐ\n ‏‏ܠܚܪܬܐ ܕܙܒ̈ܢܐܿ܂ ܘܒܫܘܠܡܐ ܕܒܪ̈ܝܬܐ ܟܠܗܝܢܿ܂ ܘܢܘܚܡܐ ܘܩܝܡܼܬܐ ‏‏ܕܥܬܝܕܐ ܕܬܗܘܐ ܠܟܠܗܘܢ\n ܒܢܝ̈ܢܫܐܿ܂ ܘܦܘܪܫܢܐ ܕܗܘܼܐ ܒܝܬ ܐܡܪ̈ܐ ‏‏ܠܓܕ̈ܝܐܿ܂ ܘܒܝܬ ܡܗ̈ܝܡܢܐ ܠܟܦܘܪ̈ܐ܂ ܘܐܡܼܪ ܗܘܐ\n ܠܗܘܢ܂ ‏‏ܡܛܘܠ ܕܬܪܥܐ ܕܚܝ̈ܐ ܩܛܝܢܐ ܗܘ܃ ܘܐܘܪܚܐ ܕܫܪܪܐ ‏‏ܐܠܝܨܐ ܗܝ܃ ܘܡܛܠ ܗܢܐ ܕܠܝ̈ܠܐ ܐܢܘܢ\n ܡܗ̈ܝܡܢܐ ‏‏ܕܩܘܫܬܐ܂ ܘܒܝܕ ܕܟܦܘܪܝܐܼ ܢܝܚܗ ܗܼܘ ܕܣܛܢܐ܂ ܡܛܠ ܗܢܐ ܣܓ̈ܝܐܝܢ ܕܓ̈ܠܐ ܕܡܼܛܥܝܢ\n ܠܚ̈ܙܝܐ܂ ܐܠܘ ܠܐ ܓܝܪ ܡܛܠ ܕܐܝܬ ‏‏ܚܪܬܐ ܛܒܬܐ ܠܐܢܫܐ ܡܗ̈ܝܡܢܐܼ܂ ܠܐ ܢܚܿܬ ܗܘܐ ܡܪܢ ܡܢ\n ܫܡܝܐܿ܂ ‏‏ܘܐܿܬܐ ܗܘܐ ܠܝܠܕܐ ܘܠܚܫܐ ܕܡܘܬܐ‍܂ ܘܐܦ ‏‏ܠܐ ܠܢ ܕܝܠܢ ܡܫܕܪ ܗܘܐ ܕܢܗܘܐ ܠܗ ܟܪ̈ܘܙܐ\n ‏‏ܘܡܣܿܒܪ̈ܢܐ܂ ܘܐܝܠܝܢ ܕܚܼܙܝܢ ܚܢܢ ܘܫܡܥܢ ܚܢܢ ܡܢܗ ܕܥܒܿܕ ܗܘܐ ܘܡܿܠܦ\n ‏‏ܗܘܐܼ܂ ܬܟܝܠܐܝܬ ܡܟܪܙܝܢ ܚܢܢ ܩܕܡ ܟܘܠ ܐܢܫ܂ ܕܠܐ ܢܗܘܐ ܛܠܘ̈ܡܐ ‏‏ܠܫܪܪܐ ܕܣܒܪܬܗ܂ ܘܠܐ ܗܘܐ\n ܗܠܝܢ ܒܠܚܘܕܼ܂ ܐܠܐܼ ܐܦ ܐܝܠܝܢ ܕܗ̈ܘܝ ‏‏ܒܫܡܗ ܡܢ ܒܬܪ ܣܘܠܩܗ ܡܚܘܝܢ ܚܢܢ ܘܡܟܪܙܝܢ ܚܢܢ܂ ܐܡܿܪ\n ܐܢܐ ܕܝܢ ‏‏ܩܕܡܝܟܘܢܿ܂ ܡܕܡ ܕܗܘܼܐ ܘܐܣܬܥܪ ܨܝܕ ܐܢܫܐ ܐܝܠܝܢ ܕܐܟܘܬܟܘܢ ‏‏ܗܝܡܢܘ ܒܗ ܒܡܫܝܚܐܿ܂\n ܕܒܪܗ ܗܼܘ ܕܐܠܗܐ ܚܝܐ܂ ܦܪܘܛܢܝܩܐ ܐܢܬܬܗ ‏‏ܕܩܠܘܕܝܣ ܩܣܪ܃ ܗܿܘ ܕܥܒܼܕܗ ܗܘܐ ܛܝܒܪܝܣ ܬܪܝܢܐ\n ܕܡܠܟܘܬܗ܃ ܟܕ ܐܙܼܠ ‏‏ܗܘܐ ܕܢܩܼܪܒ ܥܡ ܒ̈ܢܝ ܐܣܦܢܝܐ ܕܡܪܕܘ ܗܘܘ ܥܠܘܗܝܼ܂ ܗܼܝ ܗܕܐ ܐܢܬܬܐ܃\n ‏‏ܟܕ ܐܝܬܘܗܝ ܗܘܐ ܫܡܥܘܢ ܚܕ ܡܢ ܬܠܡ̈ܝܕܐ ܒܪܗܘܡܐ ܡܕܝܢܬܐ܃ ‏‏ܘܚܙܝܐ ܗܘܬ ܐܬܘ̈ܬܐ ܘܬܕܡܪ̈ܬܐ܃\n ܘܚܝ̈ܠܐ ܬܡܝ̈ܗܐ ܕܥܒܿܕ ܗܘܐ ܒܫܡܗ ‏‏ܕܡܫܝܚܐܼ܂ ܟܦܪܬ ܗܘܬ ܒܚܢܦܘܬܐ ܕܐܒܗ̈ܝܗܿ ܕܩܝܡܐ ܗܘܬ ܒܗܿ܂\n ‏‏ܘܒܨܠܡ̈ܐ ܕܚܢܦܘܬܐ ܕܣܓܕܐ ܗܘܬ ܠܗܘܢ܂ ܘܒܡܫܝܚܐ ܡܪܢ ܡܗܝܡܢܐ ‏‏ܗܘܬ ܘܣܓܕܐ܂ ܘܡܫܝܚܐ ܥܡ\n ܐܝܠܝܢ ܕܢܩܿܝܦܝܢ ܗܘܘ ܠܗ ‏‏ܠܫܡܥܘܢ܂ ܘܐܚܝܕܐ ܗܘܬ ܠܗܼ ܒܐܝܩܪܐ ܪܒܐ܂ ܘܡܢ ܒܬܪ ܗܟܢܐܼ܂ ܨܒܬ\n ‏‏ܗܘܬܼ ܕܐܦ ܐܪܫܠܡ ܬܚܙܐ ܗܘܬܿ܂ ܘܕܘܟ̈ܝܬܐ ܐܝܠܝܢ ܕܒܗܝܢ ܐܣܬܥܪܘ ‏‏ܗܘܘ ܚܝ̈ܠܘܗܝ ܕܡܪܢ܂\n ܘܩܡܼܬ ܗܘܬ ܚܦܝܛܐܝܬܼ܂ ܘܢܚܼܬܬ ܗܘܬ ܡܢ ܪܗܘܡܐ ‏‏ܠܐܪܫܠܡ܂ ܗܼܝܼ ܘܬܪܝܢ ܒܢ̈ܝܗܿ ܥܡܗܿ܂ ܘܚܕܐ\n ܒܪܬܗܿ ܒܬܘܠܬܐ܂ ܘܟܕ ܥܐܠܐ ‏‏ܗܘܬ ܠܐܘܪܫܠܡܼ܂ ܢܦܼܩܬܿ ܗܘܬ ܠܗܿ ܡܕܝܢܬܐ\n ܠܩܘܒܠܗܿ܂ ܘܩܒܠܘܗܿ ‏‏ܗܘܘ ܒܐܝܩܪܐ ܪܒܐ ܐܝܟ ܕܠܡܿܠܟܬܐ ܡܪܬܗ ܕܐܬܪܐ ܪܒܐ ܕܒܝܬ ‏‏ܪ̈ܘܡܝܐ܂\n ܝܥܩܘܒ ܕܝܢ ܕܥܒܝܕ ܗܘܐ ܡܕܒܪܢܐ ܘܦܩܘܕܐ ܒܥܕܬܐ ܕܒܢܝܐ ‏‏ܗܘܬ ܠܢ ܬܡܢ܃ ܟܕ ܫܡܼܥ ܗܘܐ ܕܡܛܠ ܡܢܐ\n ܐܙܠܼܬܿ ܗܘܬ ܠܬܡܢ܃ ܩܡ ‏‏ܗܘܐ ܘܐܙܠ ܗܘܐ ܨܝܕܝܗܿ܂ ܘܥܠ ܗܘܐ ܠܘܬܗܿ ܐܝܟܐ ܕܫܪܝܼܐ ܗܘܬܿ܂\n ‏‏ܒܐܦܕܢܐ ܪܒܐ ܕܒܝܬ ܡܠܟܘܬܗ ܕܐܝܪܘܕܝܣ ܡܿܠܟܐ܂ ܘܟܕ ܚܙܬܗ ܗܘܬ ‏‏ܩܒܠܬܗ ܗܘܬ ܒܚܕܘܬܐ ܪܒܬܐܼ܂\n ܘܐܦ ܠܗ ܐܝܟ ܕܠܫܡܥܘܢ ܟܐܦܐ܂ ‏‏ܘܚܘܝ ܗܘܐ ܠܗܿ ܐܦ ܗܘ ܐܣܘ̈ܬܐ ܘܚܿܝ̈ܠܐ ܐܝܟ ܫܡܥܘܢ܂ ܘܐܡܼܪܬܿ\n ‏‏ܠܗ܂ ܚܿܘܐ ܠܝ ܓܓܘܠܬܐ ܗܿܝ ܕܐܙܕܩܦ ܗܘܐ ܒܗܿ ܡܫܝܚܐ܂ ܘܩܝܣܐ ‏‏ܕܨܠܝܒܘܬܗ ܕܐܬܬܠܝ ܗܘܐ ܒܗ ܡܢ\n ܝܘ̈ܕܝܐ܂ ܘܩܒܪܐ ܗܿܘ ܕܐܬܬܣܝܡ ‏‏ܗܘܐ ܒܗ܂ ܐܡܿܪ ܠܗܿ ܗܼܘ ܝܥܩܘܒ܂ ܗܠܝܢ ܬܠܬܝ̈ܗܝܢ ܕܨܒܝܐ\n ܡܠܟܘܬܟܝ ‏‏ܕܬܚܼܙܝܢܿ܂ ܬܚܝܬ ܐܝܼܕܐ ܐܢ̈ܝܢ ܕܝܘ̈ܕܝܐ܂ ܗܼܢܘܢ ܐܢܘܢ ܕܐܚܝܕܝܢ ܠܗ̈ܝܢܿ܂ ܘܠܐ\n ‏‏ܫܒܩܝܢ ܠܢ ܕܢܐܙܠ ܢܨܿܠܐ ܬܡܢ ܩܕܡ ܓܓܘܠܬܐ ܘܩܒܪܐ܂ ܘܐܦܠܐ ܩܝܣܐ ‏‏ܕܨܠܝܒܘܬܗ ܨܿܒܝܢ ܠܡܬܼܠ\n ܠܢ܂ ܘܠܐ ܗܕܐ ܒܠܚܘܕ܃ ܐܠܐ ܐܦ ܡܪܕܦ ‏‏ܪܕܦܝܢ ܠܢ܃ ܕܠܐ ܢܣܿܒܪ ܘܢܿܟܪܙ ܒܫܡܗ ܕܡܫܝܚܐ܂ ܘܙܒ̈ܢܬܐ\n ܣܓ̈ܝܐܬܐ ܘܐܦ ‏‏ܒܝܬ ܐܣܝܪ̈ܐ ܚܒܫܝܢ ܠܢ܂ ܘܟܕ ܫܡܼܥܬܿ ܗܘܬ ܗܠܝܼܢ܂ ܒܗܿ ܒܫܥܬܐ ܦܼܩܕܬܿ ‏‏ܗܘܬ\n ܗܼܝ ܡܿܠܟܬܐܿ܂ ܘܐܝܬܝܘ ܗܘܘ ܩܕܡܝܗܿ܃ ܠܚܘܢܝܐ ܒܪ ܚܼܿܢܢ ܟܗܢܐ܂ ‏‏ܘܠܿܓܼܕܠܝܐ ܒܪ ܩܝܦܐ܂\n ܘܠܝܗܘܕܐ ܒܪ ܥܼܿܒܕ ܫܠܘܡ܂ ܪ̈ܝܫܐ ܘܦܩ̈ܘܕܐ ܕܝܘ̈ܕܝܐ܂ ‏‏ܘܐܡܼܪܬܿ ܠܗܘܢ܂ ܐܫܠܡܘ\n ܠܓܓܘܠܬܐ ܘܩܒܪܐ ܘܩܝܣܐ ‏‏ܕܨܠܝܒܘܬܐ ܠܝܥܩܘܒ ܘܠܐܝܠܝܢ ܕܫܠܡܝܢ ܠܗ܂ ܘܠܐ ܐܢܫ ܢ̈ܟܠܐ ܐܢܘܢ\n ‏‏ܕܢܫܡܫܘܢ ܬܡܢ ܐܝܟ ܥܝܕܐ ܕܬܫܡܫܬܗܘܢ܂ ܘܟܕ ܦܩܼܕܬܿ ܗܟܢܐ ܠܟܗ̈ܢܐܼ܂ ‏‏ܩܡܬ ܗܘܬ ܕܬܐܙܠ ܘܬܚܙܐ\n ܐܢܝ̈ܢ ܠܕܘ̈ܟܝܬܐ ܗܿܢ̈ܝܢ܂ ܘܐܦ ܕܬܿܫܠܡ ܗܘܬ ‏‏ܐܬܪܐ ܗܿܘ ܠܗ ܠܝܥܩܘܒ ܘܠܐܝܠܝܢ ܕܐܝܬ ܗܘܘ ܥܡܗ܂\n ܘܒܬܪܟܢ ܥܠܬ ‏‏ܗܘܬ ܠܩܒܪܐ܂ ܘܐܫܟܚܬ ܗܘܬ ܒܓܘܗ ܕܩܒܪܐ ܬ̈ܠܬܐ ܙܩܝܦ̈ܝܢ܂ ܚܕ ܕܡܪܢ ‏‏ܘܬܪܝܢ\n ܕܗܿܢܘܢ ܓܿܝ̈ܣܐ ܕܙܩܝܦܝܢ ܗܘܘ ܥܡܗ ܡܢ ܝܡܝܢܗ ܘܡܢ ܣܡܠܗ܂ ‏‏ܘܒܗ ܒܥܕܢܐ ܗܿܘ ܕܥܠܬ ܠܓܘ ܩܒܪܐ܃\n ܗܼܝ ܘܒܢ̈ܝܗܿ ܥܡܗܼܿ܂ ܒܗܿ ܒܫܥܬܐܼ܂ ‏‏ܢܦܠܼܬ ܗܘܬ ܒܪܬܗܿ ܒܬܘܠܬܐܼ ܘܡܝܼܬܬ܂ ܕܠܐ ܟܐܒܐܿ ܘܕܠܐ\n ܟܘܪܗܢܐܼ܂ ‏‏ܘܕܠܐ ܥܠܼܬܐ ܡܕܡ ܕܡܘܬܐ܂ ܘܟܕ ܚܙܬ ܗܘܬ ܡܠܟܬܐ܃ ܕܡܝܼܬܬ ܠܗܿ ‏‏ܒܪܬܗܿ ܡܢ ܫܠܝܐܼ܂\n ܒܼܪܟܬ ܗܘܬܼ܂ ܘܡܨܠܝܐ ܒܓܘܗ ܕܩܒܪܐ܂ ܘܐܡܪܐ ܗܘܬ ‏‏ܒܨܠܘܬܗܿ܂ ܐܠܗܐ ܕܝܗܼܒ ܢܦܫܗ ܠܡܘܬܐ ܚܠܦ\n ܟܠܗܘܢ ܒ̈ܢܝ ܐܢܫܐ܃ ‏‏ܘܐܙܕܩܦ ܒܐܬܪܐ ܗܢܐ܃ ܘܐܬܣܝܡ ܒܩܒܪܐ ܗܢܐ܃ ܘܐܝܟ ܐܠܗܐ ܡܚܐ ‏‏ܟܠ ܩܡ\n ܘܐܩܝܡ ܥܡܗ ܠܣܓ̈ܝܐܐܼ܂ ܕܠܐ ܢܫܡܼܥܘܢ ܝܗ̈ܘܕܝܐ ܙܩ̈ܘܦܐ܃ ‏‏ܘܐܦ ܚ̈ܢܦܐ ܛܥ̈ܝܐ܃ ܗܿܢܘܿܢ ܕܟܿܦܪܬ\n ܒܨ̈ܠܡܝܗܘܢ ܘܒܓܠܝ̈ܦܝܗܘܢ܃ ‏‏ܘܒܕܚ̈ܠܬܗܘܢ ܕܚܢܦܘܬܐ܃ ܘܢܚܙܘܢ ܒܝ ܟܕ ܡܗܠܝܢ ܒܝ܃ ܘܢܐܡܪܘܢ\n ܕܟܘܠܗ ‏‏ܕܗܘܬܗܿ ܗܕܐ܃ ܥܠ ܕܟܦܼܪܬ ܒܐܠܗ̈ܐ ܕܣܓܕܐ ܗܘܬ ܠܗܘܢ܃ ܘܐܘܼܕܝܬ ‏‏ܒܡܫܝܚܐ ܕܠܐ ܝܕܥܐ\n ܗܘܬ ܠܗ܃ ܘܐܙܼܠܬ ܕܬܝܩܪ ܕܘܟܬ ܩܒܪܗ ‏‏ܘܨܠܝܒܘܬܗܼ܂ ܘܐܢ ܐܢܐ ܡܪܝ ܠܐ\n ܫܿܘܝܐ ܐܢܐ ܕܐܫܬܡܥ܃ ܥܠ ܕܣܿܓܕܬ ‏‏ܠܒܪ̈ܝܬܐ ܚܠܦܝܟܼ܂ ܐܢܬܼ ܚܘܣ ܡܛܠ ܫܡܟ ܣܓܝܕܐ܂ ܕܠܐ ܢܬܿܓܕܦ\n ‏‏ܒܐܬܪܐ ܗܢܐܿ܂ ܐܝܟ ܕܓܿܕܦܘ ܥܠܝܟ ܒܨܠܝܒܘܬܟ܂ ܘܟܕ ܗܠܝܢ ܒܨܠܘܬܗܿ ‏‏ܐܡܪܐ ܗܘܬ܃ ܘܒܚܫܐ\n ܕܓܥܬܗܿ ܬܢܝܐ ܗܘܬ ܩܕܡ ܟܠ ܐܝܠܝܢ ܕܐܝܬ ‏‏ܗܘܐ ܬܡܿܢܼ܂ ܩܼܪܒ ܠܘܬܗܿ ܒܪܗܿ ܩܫܝܫܐܼ ܘܐܡܼܪ ܠܗܿ܂\n ܫܡܥ ܡܕܡ ܕܐܡܿܪ ‏‏ܐܢܐ ܩܕܡ ܡܠܟܘܬܟܝ܂ ܐܢܐܼ ܗܟܢܐ ܣܒܿܪ ܐܢܐ ܒܪܥܝܢܝ ܘܒܡܚܫܒܬܝܼ܂ ‏‏ܕܗܢܐ\n ܡܘܬܐ ܕܗܕܐ ܚܬܝ ܕܡܢ ܫܠܝܐܼ܂ ܠܐ ܗܘܐ ܣܪܝܩܐܝܬ ܗܘܿܐ܂ ܐܠܐ ‏‏ܣܘܥܪܢܐ ܗܘ ܗܢܐ ܬܡܝܗܐܼ܂ ܕܐܠܗܐ\n ܢܫܬܒܚ ܒܗܼ܂ ܘܠܐ ܗܘܐ ܕܫܡܥܗ ‏‏ܢܬܿܓܕܦܿ܂ ܐܝܟ ܕܣܼܒܪܘ ܐܝܠܝܢ ܕܫܡܥܘ ܗܕܐ܂ ܗܐ ܥܠܢ ܚܢܢ\n ܠܩܒܪܐܿ ‏‏ܘܐܫܟܚܢ ܚܢܢ ܒܗܿ ܬܠܬܐ ܙܩܝ̈ܦܐ܂ ܘܠܐ ܝܕܥܝܢ ܚܢܢ ܐܝܢܘ ܡܢܗܘܢ ‏‏ܙܩܝܦܐܿ܂ ܗܿܘ\n ܕܐܬܬܠܝ ܒܗ ܡܫܝܚܐ܂ ܒܡܘܬܗܿ ܕܗܕܐ ܚܬܝܼ܂ ܡܫܟܚܝܢ ܚܢܢ ‏‏ܕܢܚܙܐܼ ܘܢܐܠܦ ܐܝܢܘ ܙܩܝܦܗ ܕܡܫܝܚܐ܂\n ܠܐ ܓܝܪ ܡܗܡܐ ܡܫܝܚܐ ܡܢ ‏‏ܐܝܠܝܢ ܕܡܗܝܡܢܝܢ ܒܗ ܘܒܿܥܝܢ ܠܗ܂ ܗܼܝ ܕܝܢ ܡܠܟܬܐ ܦܪܘܛܢܝܩܐ܃ ܟܕ\n ܛܒ ‏‏ܡܪܝܪܐ ܗܘܬ ܢܦܫܗܿ ܒܥܕܢܐ ܗܿܘܼ܂ ܚܼܪܬ ܗܘܬ ܒܪܥܝܢܗܼܿ܂ ܕܚܟܝܡܐܝܬ ‏‏ܘܟܢܐܝܬ ܘܬܪܝܨܐܝܬ\n ܐܡܼܪ ܗܘܐ ܒܪܗܿ ܗܼܢܝܢ ܗܠܝܢܿ ܘܫܩܼܠܬ ܗܘܬ ܒܐܝ̈ܕܝܗܿ ‏‏ܚܕ ܡܢ ܙܩܝ̈ܦܐܼ܂ ܘܣܡܼܬ ܥܠ ܫܠܕܐ\n ܕܒܪܬܗ ܕܪܡܝܐ ܗܘܬ ܩܕܡܝܗܿ܂ ܘܐܡܼܪܬ ‏‏ܗܘܬ ܒܨܠܘܬܗܿ܂ ܐܠܗܐ ܕܚܘܝ ܗܘܐ ܚܝ̈ܠܐ \n ܬܡܝ̈ܗܐ ܒܐܬܪܐ ‏‏ܗܢܐ܃ ܐܝܟ ܕܫܡܥܢܢ ܘܗܝܡܢܼܢ܂ ܐܢ ܕܝܠܟ ܗܼܘ ܡܪܝ ܗܢܐ ܙܩܝܦܐ܃ ܘܒܗ ‏‏ܐܬܼܬܠܝܬ\n ܗܘܬ ܐܢܫܘܬܟ ܡܢ ܡܪ̈ܚܐܼ܂ ܚܿܘܐ ܚܝܠܐ ܥܙܝܙܐ ܘܬܩܝܦܐ ‏‏ܕܐܠܗܘܬܟܿ܂ ܕܒܓܘ ܐܢܫܘܬܐ ܫܪܝܐ ܗܘܬ܂\n ܘܬܚܐ ܗܕܐ ܒܪܬܝܼ܂ ܘܬܩܘܡܼ ‏‏ܘܢܫܬܒܚ ܒܗܿ ܫܡܟ܂ ܟܕ ܦܢܿܝܐ ܢܦܫܗܿ ܠܓܘ ܦܓܪܗܿ܂ ܘܢܒܗܬܘܢ\n ܙܩܘ̈ܦܝܟܼ ‏‏ܘܢܚܕܘܢ ܣܓܘ̈ܕܝܟ܂ ܘܩܘܼܝܬ ܗܘܬ ܛܘܼܪܐ ܣܓܝܐܐ ܡܢ ܒܬܪ ܕܐܡܼܪܬ ‏‏ܗܘܬ ܗܟܢܐ܂\n ܘܒܬܪܟܼܢ܂ ܫܩܠܬܗ ܗܘܬ ܠܙܩܝܦܐ ܗܿܘ ܡܢ ܫܠܕܐ ܕܒܪܬܗܼܿ܂ ‏‏ܘܣܡܼܬ ܗܿܘ ܚܪܢܐ܂ ܘܐܡܼܪܬ ܗܘܬ ܬܘܒ\n ܒܨܠܘܬܗܿ܂ ܐܠܗܐ ܕܒܪܡܙܗ ‏‏ܩܝܿܡܝܢ ܥܠܡ̈ܐ ܘܒܪ̈ܝܬܐ܃ ܘܨܒܿܐ ܒܚ̈ܝܐ ܕܟܘܠܗܘܢ ܒܢܝ̈ܢܫܐ\n ܕܡܬܦܼܢܝܢ ‏‏ܠܘܬܗ܃ ܘܠܐ ܡܗܡܐ ܡܢ ܒܥܘܬܐ ܕܐܝܠܝܢ ܕܒܿܥܝܢ ܠܗܼ܂ ܐܢ ܕܝܠܟ ܗܼܘ ‏‏ܡܪܝ ܗܢܐ\n ܙܩܝܦܐܼ܂ ܚܿܘܐ ܚܝܠܐ ܕܢܨܚ̈ܢܝܟ ܐܝܟ ܕܡܥܕ ܐܢܬ܂ ܘܬܚܐ ‏‏ܗܕܐ ܒܪܬܝܼ ܘܬܩܘܡ܂ ܘܢܒܗܬܘܢ ܚܢ̈ܦܐ\n ܣܓ̈ܕܝ ܠܒܪ̈ܝܬܟ ܚܠܦܝܟ܂ ܘܢܘܕܘܢ ‏‏ܡܗܝܡ̈ܢܐ ܘܫܪ̈ܝܪܐܼ܂ ܕܡܬܦܼܬܚ ܦܘܡܗܘܢ ܠܬܫܒܘܚܬܟܿ܂ ܩܕܡ\n ܐܝܠܝܢ ‏‏ܕܟܦܪܝܢ ܒܟ܂ ܘܐܓܼܪܬ ܗܘܬ ܛܘܼܪܐ ܣܓܝܐܐ ܒܬܪ ܗܠܝܢܿ ܘܫܩܠܬܗ ܗܘܬ ‏‏ܙܩܝܦܐ ܗܿܘ\n ܕܬܪ̈ܝܢ ܡܢ ܒܪܬܗܼܿ܂ ܘܫܩܼܠܬ ܗܘܬ ܙܩܝܦܐ ܗܿܘ ܕܬܠܬܐܼ܂ ‏‏ܘܣܡܬܗ ܥܠ ܒܪܬܗܿ܂ ܘܟܕ ܒܥܝܐ ܗܘܬ\n ܕܬܪܝܡ ܗܘܬ ܥܝܢ̈ܝܗܿ ܠܫܡܝܐ܃ ‏‏ܘܬܦܼܬܚ ܗܘܬ ܦܘܡܗܿ ܒܨܠܘܬܐܼ܂ ܒܗܿ ܒܫܥܬܐ ܘܒܗ ܒܥܕܢܐܼ܂ ܐܝܟ\n ‏‏ܡܼܛܪܦ ܬܡܪܐ ܠܥܝܢܐܼ܂ ܕܩܼܪܒ ܗܘܐ ܙܩܝܦܐ ܗܿܘ ܠܫܠܕܐ ܕܒܪܬܗܼܿ܂ ܚܝܬ ‏‏ܗܘܬ ܒܪܬܗܼܿ܂ ܘܩܡܼܬ ܗܘܬ ܡܢ ܫܠܝܐ܂ ܘܡܫܒܚܐ ܗܘܬ ܠܐܠܗܐ ‏‏ܕܐܚܝܗܿ ܗܘܐ ܒܙܩܝܦܗ܂܀ ܡܠܟܬܐ ܕܝܢ\n ܦܪܘܛܢܝܩܐ܃ ܟܕ ܚܙܬ ܗܘܬ ‏‏ܕܐܝܟܢܐ ܚܝܬ ܗܘܬ ܒܪܬܗܼܿ܂ ܐܬܙܼܝܥܬ ܗܘܬܿ ܘܐܬܪܗܒܬܼ ܛܒ܂ ܘܟܕ\n ܪܗܝܒܐ ‏‏ܗܘܬ ܡܫܒܚܐ ܗܘܬܼ ܠܡܫܝܚܐ܂ ܘܗܝܼܡܢܬ ܗܘܬ ܒܗܿ܂ ܕܒܪܗ ܗܼܘ ܕܐܠܗܐ ‏‏ܚܝܐ܂ ܐܡܿܪ ܠܗܿ\n ܒܪܗܿ܃ ܚܙܼܝܬܝ ܡܪܬܝܼ܂ ܕܐܠܘ ܗܕܐ ܠܐ ܗܘܼܬ ܝܘܡܢܐܼ܂ ‏‏ܓܕܫܐ ܗܘܬ ܕܫܒܩܝܢ ܗܘܝܢ ܙܩܝܦܐ ܗܢܐ\n ܕܡܫܝܚܐ ܕܚܝܬ ܒܗ ܚܬܝܼ܂ ‏‏ܘܐܚܕܝܢ ܗܘܝܼܢ܂ ܘܡܝܩܪܝܢ ܗܘܝܢ ܕܚܕ ܡܢ ܗܿܢܘܢ ܓܝ̈ܣܐ ܩܛܘ̈ܠܐ܂\n ܗܫܐܿ ‏‏ܗܐ ܚܼܙܝܢܢ ܘܚܼܕܝܢܢܿ ܘܡܫܝܚܐ ܐܫܬܒܚ ܒܗܿ ܕܗܕܐ ܣܥܼܪ܂ ܘܫܩܠܬܗ ܗܘܬ ‏‏ܠܙܩܝܦܗ\n ܕܡܫܝܚܐܼ܂ ܘܝܗܒܬܗ ܗܘܬ ܠܝܥܩܘܒܼ܂ ܐܝܟ ܕܢܬܢܛܪ ܗܘܐ ‏‏ܒܐܝܩܪܐ ܪܒܐ܂ ܘܦܩܼܕܬ ܗܘܬ ܕܢܬܒܼܢܐ ܗܘܐ\n ܒܢܝܢܐ ܪܒܐ ܘܡܝܬܪܐܿ܂ ܥܠ ‏‏ܓܓܘܠܬܐ ܕܐܙܕܩܦ ܗܘܐ ܒܗܿ܃ ܘܥܠ ܩܒܪܐ ܕܐܬܣܝܡ ܗܘܐ ܒܗ܂ ‏‏ܐܝܟ\n ܕܢܬܝܩܪ̈ܢ ܕܘܟܝ̈ܬܐ ܗܠܝܼܢ܂ ܘܢܗܘܐ ܗܘܐ ܬܡܿܢ ܒܝܬ ܘܥܕܐ ‏‏ܕܨܠܘܬܐܼ ܘܟܢܘܫܝܐ ܕܬܫܡܫܬܐ܂ ܂ ܃\n ܡܠܟܬܐ ܕܝܢ ܟܕ ܚܙܬ ܗܘܬ ‏‏ܐܢܫܘܬܐ ܟܘܠܗܿ ܕܡܕܝܢܬܐ܃ ܕܟܢܼܫܬ ܗܘܬ ܠܚܙܬܐ ܗܕܐ ܕܣܘܥܪܢܐ ܗܢܐܼ܂\n ‏‏ܦܩܼܕܬ ܗܘܬܼ܂ ܕܕܠܐ ܬܚܦܝܬܐ ܕܐܝܩܪܐ ܕܡ̈ܠܟܬܐܿ܂ ܬܐܙܠ ܗܘܬ ܒܪܬܗܿ ‏‏ܥܡܗܿ܃ ܓܠܝܐܝܬ ܠܐܦܕܢܐ\n ܕܡܠܟܐ ܕܫܪܝܐ ܗܘܬ ܒܗ܂ ܐܝܟ ܕܢܚܙܝܗܿ ‏‏ܗܘܐ ܟܠ ܐܢܫܼ ܘܢܫܒܚ ܠܐܠܗܐ܂ ܥܡܐ ܕܝܢ ܕܝܗ̈ܘܕܝܐ\n ܘܕܚ̈ܢܦܐ܃ ܗܿܢܘܢ ‏‏ܕܚܼܕܝܘ ܗܘܘ ܒܫܘܪܝܗܿ ܕܗܕܐ ܘܐܬܦܨܚܘܼ܂ ܐܬܟܡܪܘ ܗܘܘ \n ‏‏ܒܫܘܠܡܗܿ ܕܗܕܐܼ ܛܒ܂ ܡܢܚܝܢ ܗܘܘ ܓܝܪ ܐܠܘ ܠܐ ܗܘܼܬ ܗܕܐ܂ ܕܚܿܙܝܢ ‏‏ܗܘܘ܂ ܕܡܛܠܬܗܿ ܕܗܕܐܼ܂\n ܣܓܝܐ̈ܐ ܗܝܡܢܘ ܗܘܘ ܒܗ ܒܡܫܝܚܐ܂ ܝܬܝܪܐܝܬ ‏‏ܕܝܢ ܕܚܿܙܝܢ ܗܘܘܼ܂ ܕܣܓ̈ܝܐܢ ܐܬܘ̈ܬܐ ܕܗ̈ܘܝܢ\n ܗ̈ܘܝ ܒܫܡܗ ܡܢ ܒܬܪ ‏‏ܣܘܠܩܗܿ܂ ܝܬܝܪ ܡܢ ܗܠܝܢ ܕܗ̈ܘܝ ܩܕܡ ܣܘܠܩܗ܂ ܘܐܦ ܠܐܬܪ̈ܘܬܐ ܪ̈ܚܝܩܐܼ܂\n ‏‏ܐܙܼܠ ܗܘܐ ܛܒܼܗ ܕܣܘܥܪܢܐ ܗܢܐ ܕܐܣܬܥܪ܂ ܘܐܦ ܠܫܠܝܚ̈ܐ ܚܒܪ̈ܝܿ܂ ‏‏ܕܡܣܿܒܪܝܢ ܗܘܘ ܠܡܫܝܚܐ܂\n ܘܗܘܼܐ ܗܘܐ ܫܠܝܐ ܒܥ̈ܕܬܐ ܕܐܪܫܠܡܼ ‏‏ܘܡ̈ܕܝܢܬܐ ܕܚܕܪ̈ܝܗܿ܂ ܘܐܝܠܝܢ ܕܠܐ ܚܙܘ ܗܕܐ ܥܡ ܐܝܠܝܢ\n ܕܚܙܘ ܗܕܐܼ܂ ‏‏ܡܫܒܚܝܢ ܗܘܘ ܠܐܠܗܐ܂ ܘܟܕ ܣܠܩܐ ܗܘܬ ܡܠܟܬܐ ܡܢ ܐܪܫܠܡ ‏‏ܠܪܗܘܡܐ ܡܕܝܢܬܐܼ܂ ܟܠ\n ܡܕܝܢܬܐ ܕܥܐܠܐ ܗܘܬ ܠܗܼܿ܂ ܠܚܙܬܐ ܕܒܪܬܗܿ ‏‏ܚܒܨܝܢ ܗܘܘ ܕܢܚܙܘܢ܂ ܘܟܕ ܥܼܠܬ ܗܘܬ ܠܪܗܘܡܐܼ܂\n ܐܫܬܼܥܝܬ ܗܘܬ ܩܕܡ ‏‏ܩܠܘܕܝܣ ܩܣܪ܃ ܗܼܢܝܢ ܗܠܝܢ ܕܗ̈ܘܝ ܗ̈ܘܝ܂ ܘܟܕ ܫܡܼܥ ܗܘܐ ܩܣܪܼ܂ ܦܩܼܕ ܗܘܐ\n ‏‏ܕܢܦܩܘܢ ܗܘܘ ܟܘܠܗܘܢ ܝܗ̈ܘܕܝܐ ܡܢ ܐܬܪܐ ܕܐܝܛܠܝܐ܂ ܟܕ ܒܟܠܗ ‏‏ܐܬܪܐ ܗܿܘܼ܂ ܣܘܥܪܢܐ ܗܢܐ\n ܡܬܡܠܠ ܗܘܐ ܡܢ ܣܓ̈ܝܐܐ܂ ܘܐܦ ܩܕܡ ‏‏ܫܡܥܘܢ ܟܐܦܐܼ܂ ܐܫܬܼܥܝܬ ܗܘܬ ܗܼܝ ܗܕܐ ܕܗܘܼܬ܂ ܟܠܡܕܡ\n ܗܟܝܠ ‏‏ܕܣܥܪܝܢ ܫܠܝܚ̈ܐ ܚܒܪ̈ܝܼܢ܂ ܩܕܡ ܟܠ ܐܢܫ ܡܟܪܙܝܢ ܚܢܢ܂ ܕܢܫܼܡܥܘܢܼ ܐܦ ܐܝܠܝܢ ‏‏ܕܠܐ\n ܝܕܥܝܢ܂ ܐܝܠܝܢ ܕܒܐܝܕܢ ܣܿܥܪ ܡܫܝܚܐ ܓܠܝܐܝܬ܂ ܕܢܫܬܒܚ ܡܪܢ ܡܢ ‏‏ܟܠܢܫ܂ ܘܗܠܝܢ ܕܬܿܢܝܬ\n ܩܕܡܝܟܘܢ܃ ܕܬܕܥܘܢܼ ܘܬܬܒܝܢܘܢ ܟܡܐ ܪܒܐ ‏‏ܗܝܡܢܘܬܗ ܡܫܝܚܐܿ܂ ܠܐܝܠܝܢ ܕܡܬܢܩܦܝܢ\n ܠܗ ܫܪܝܪܐܝܬ܂ ܂ ܝܥܩܘܒ ‏‏ܕܝܢ ܡܕܒܪܢܐ ܕܥܕܬܐ ܕܐܘܪܫܠܡ܃ ܗܿܘ ܕܒܥܝ̈ܢܘܗܝ ܚܙܝܗܝ ܗܘܐ ܠܣܘܥܪܢܐ\n ‏‏ܗܿܘܼ܂ ܟܬܒܗ ܗܘܐ ܘܫܕܪܗ ܠܫܠܝܚ̈ܐ ܚܒܪ̈ܝܿ܂ ܠܡܕܝ̈ܢܬܐ ܕܐܬܪ̈ܘܬܗܘܢ܂ ܘܐܦ ‏‏ܗܿܢܘܢ ܫܠܝܚ̈ܐܼ܂\n ܟܬܒܝܼܢ ܘܡܘܕܥܝܢ ܠܗ ܠܝܥܩܘܒܿ܂ ܟܘܠ ܡܕܡ ܕܣܥܼܪ ܡܫܝܚܐ ‏‏ܒܐܝ̈ܕܝܗܘܢ܂ ܘܡܬܩܪܝܢ ܩܕܡ ܟܠܗ ܟܢܫܐ\n ܕܥܡܐ ܕܥܕܬܐ܂ ܘܟܕ ܫܡܼܥ ‏‏ܗܘܐ ܐܒܓܪ ܡܠܟܐ ܗ̈ܢܼܝܢ ܗܠܝܢ܃ ܗܼܘ ܘܐܓܘܣܛܝܢ ܐܡܗ܃ ܘܫܠܡܼܬ ܒܪܬ\n ‏‏ܡܗܼܪܕܬ܃ ܘܦܩܘܪ ܘܥܒܕܫܡܫ܃ ܘܫܡܫܓܪܡ ܘܥܒܕܘ ܘܐܙܝ ܘܒܪ ܟܠܒܐ܃ ܥܡ ‏‏ܫܪܟܐ ܕܚܒܪ̈ܝܗܘܢܼ܂\n ܚܿܕܝܢ ܗܘܘܼ ܛܒ܂ ܘܡܫܒܚܝܢ ܗܘܘ ܠܐܠܗܐܼ ܟܠܗܘܢ܂ ‏‏ܘܒܡܫܝܚܐܼ ܡܘܕܝܢ ܗܘܘ܂ ܐܡܿܪ ܠܗ ܐܒܓܪ ܡܠܟܐ\n ܠܐܕܝ܂ ܨܒܿܐ ܐܢܐ ‏‏ܕܟܠܡܕܡ ܕܫܡܼܥܢܢ ܡܢܟ ܝܘܡܢܐ܃ ܘܫܪܟܐ ܬܘܒ ܕܐܚܪ̈ܢܝܬܐܼ܂ ܩܕܡ ܟܘܠܗܿ\n ‏‏ܡܕܝܢܬܐ ܬܐܡܪ ܐ̈ܢܝܼܢ ܓܠܝܐܝܬܼ܂ ܘܢܿܫܡܼܥ ܟܠܢܫ ܟܪܘܙܘܬܐ ܕܣܒܪܬܗ ‏‏ܕܡܫܝܚܐ ܕܡܿܠܦ ܐܢܬ\n ܠܼܢ܂ ܘܢܬܢܝܚܼ ܘܢܬܿܩܝܡ ܒܝܘܠܦܢܐ ܕܡܿܠܦ ܐܢܬ ܠܢܿ ‏‏ܘܢܬܒܝܢܘܢ ܣܓ̈ܝܐܐܼ ܕܟܢܐܝܬ ܗܝܿܡܢܬ ܒܗ\n ܒܡܫܝܚܐܿ܂ ܒܐܓܪܬܐ ܕܫܿܕܪܬ ‏‏ܗܿܘܝܬ ܠܗ܂ ܘܢܕܥܘܢܼ ܕܐܠܗܐ ܗܘ ܒܪ ܐܠܗܐ܂ ܘܬܠܡܝܕܗ ܐܢܬ ܫܪܝܪܐ\n ‏‏ܘܡܗܝܡܢܐܿ܂ ܘܚܝܠܗ ܫܒܝܚܐ ܒܥܿܒ̈ܕܐ ܡܚܘܐ ܐܢܬܿ܂ ܩܕܡ ܐܝܠܝܢ ܕܨܒܿܝܢ ‏‏ܕܢܗܝܡܢܘܢ ܒܗ܂ ܘܒܬܪ\n ܝܘܡܐ ܗܿܘܼ܂ ܦܩܼܕ ܗܘܐ ܐܒܓܪ ܠܥܒܕܘ ܒܪ ܥܒܕܘ܃ ‏‏ܗܿܘ ܕܐܬܐܿܣܝ ܗܘܐ ܡܢ ܟܐܒܐ ܡܪܝܪܐ\n ܕܪ̈ܓܠܘܗܝ܂ ܕܢܫܕܪ ܗܘܐ ‏‏ܟܪܘܙܐܼ܂ ܘܢܩܪܐ ܗܘܐܼ ܒܟܘܠܗܿ ܡܕܝܢܬܐ܂ ܘܬܬܿܟܢܫ ܗܘܬ\n ܐܢܫܘܬܐ ܟܘܠܗܿ܂ ‏‏ܓܒܪ̈ܐܼ ܘܢܫ̈ܐ܂ ܠܕܘܟܬܐ ܗܿܝ ܕܡܬܩܪܝܐܼ ܒܝܬ ܬܒܿܪܐ܂ ܠܐܬܪܐ ܪܘܝܚܐ ‏‏ܕܒܝܬ\n ܥܘܝܕܐ ܒܪܗ ܕܥܒܕܢܚܕ܂ ܕܢܫܡܼܥܘܢ ܗܘܘ ܡܠܦܢܘܬܗ ܕܐܕܝ ܫܠܝܚܐ܂ ‏‏ܘܕܐܝܟܢܐ ܡܿܠܦ ܗܘܐ܂ ܘܒܫܡ\n ܡܼܢܘ ܡܐܣܐ ܗܘܐ܂ ܘܒܐܝܢܐ ܚܝܠܐ ‏‏ܐܬܘ̈ܬܐ ܗܠܝܢ ܥܒܿܕ ܗܘܐ܂ ܘܬܕܡܪ̈ܬܐ ܗܠܝܢ ܣܥܿܪ ܗܘܐ܂ ܡܛܠ\n ܕܟܕ ‏‏ܐܣܝܗ ܗܘܐ ܠܐܒܓܪ ܡܠܟܐܼ܂ ܚܐܪ̈ܐ ܗܘ ܒܠܚܘܕ ܕܩܝܡܝܢ ܗܘܘ ܩܕܡܘܗܝ ‏‏ܘܚܙܐܘܗܝ ܗܘܘܿ܂ ܟܕ\n ܐܣܝܗ ܗܘܐ ܒܡܠܬܗ ܕܡܫܝܚܐ܂ ܗܿܘ ܕܐܣܘ̈ܬܐ ‏‏ܣܓ̈ܝܐܐܼ ܠܐ ܐܫܟܚܘ ܗܘܘ ܕܢܐܣܘܢܝܗܝ܂ ܘܓܒܪܐ\n ܐܟܣܢܝܐܼ ܐܣܝܗ ‏‏ܗܘܐ ܒܗܝܡܢܘܬܐ ܕܡܫܝܚܐ܂ ܘܟܕ ܐܬܼܟܢܫܬ ܗܘܬ ܟܘܠܗܿ ܡܕܝܢܬܐ ‏‏ܓܒܪ̈ܐ ܘܢܫ̈ܐ܃\n ܐܝܟ ܕܦܩܼܕ ܗܘܐ ܡܠܟܐܼ܂ ܩܿܝܡܝܢ ܗܘܘ ܬܡܿܢܼ܂ ܥܘܝܕܐ ‏‏ܘܠܒܿܘ܂ ܘܚܦܣܝܿ ܘܒܪ ܟܠܒܐ܂ ܘܠܒܘܿܒܢܐܿ\n ܘܚܼܣܪܘܢܼ ܘܫܡܫܓܪܡ܂ ܥܡ ‏‏ܚܒܪ̈ܝܗܘܢ ܕܐܟܘܬܗܘܢ܂ ܪ̈ܫܢܐܼ ܘܚܐܪ̈ܐ ܕܡܠܟܐܼܿ ܘܦܩ̈ܘܕܐ ܘܦܠܚ̈ܐ\n ‏‏ܟܘܠܗܘܢܿ܂ ܘܐܢܫܐ ܐܘܡ̈ܢܐ ܕܐ̈ܝܕܝܐ ܘܝܗ̈ܘܕܝܐܿ܂ ܘܚ̈ܢܦܐ ܕܐܝܬ ܗܘܘ ܒܗ ‏‏ܒܟܪܟܐ ܗܢܐ܃\n ܘܐܟܣ̈ܢܝܐ ܕܐܬܪ̈ܘܬܐ ܕܡܢ ܨܘܒܐ ܘܡܢ ܚܪܢܿ܂ ܘܫܪܟܐ ‏‏ܕܥܡܘܪ̈ܘܗܝ ܕܐܬܪܐ ܗܢܐ ܟܠܗ ܕܒܝܬ\n ܢܗܪܝܼܢ܂ ܩܝܡܝܢ ܗܘܘ ܟܠܗܘܢܼ܂ ‏‏ܕܢܫܼܡܥܘܢ ܗܘܘ ܡܠܦܢܘܬܗ ܕܐܕܝܿ܂ ܕܫܼܡܥܘ ܗܘܘ ܥܠܘܗܝܿ܂\n ܕܬܠܡܝܕܗ ܗܼܘ ‏‏ܕܝܫܘܥܿ܂ ܗܿܘ ܕܐܙܕܩܦ ܗܘܐ ܒܐܪܫܠܡܿ܂ ܘܡܐܣܐ ܗܘܐ ‏‏ܐܣܘ̈ܬܐ\n ܒܫܡܗ܂ ܘܫܿܪܝ ܗܘܐ ܗܼܘ ܐܕܝܿ܂ ܕܢܐܡܪ ܗܘܐ ܠܗܘܢܼ ܗܟܢܐ܂ ‏‏ܫܡܼܥܘ ܟܠܟܘܢ ܘܐܿܬܒܝܢܘ܂ ܒܡܕܡ\n ܕܐܡܿܪܢܐ ܩܕܡܝܟܘܢ܂ ܕܠܐ ܗܘܐ ‏‏ܐܣܝܐ ܐܿܝܬܝ ܕܣܡ̈ܡܢܐ ܘܥܩܪܐ ܕܐܘܡܢܘܬܐ ܕܒ̈ܢܝ ܐܢܫܐ܂ ܐܠܐ\n ܐܿܝܬܝ ‏‏ܬܠܡܝܕܗ ܕܝܫܘܥ ܡܫܝܚܐܿ܂ ܐܣܝܐ ܕܢܦܫ̈ܬܐ ܡܛܪ̈ܦܬܐܼ܂ ܘܦܪܘܩܐ ܕܚ̈ܝܐ ‏‏ܥܬܝ̈ܕܐ܂ ܒܪܐ\n ܕܐܠܗܐ ܕܢܚܼܬ ܗܘܐ ܡܢ ܫܡܝܐ܃ ܘܠܒܼܫ ܗܘܐ ܦܓܪܐ ‏‏ܘܗܘܼܐ ܒܪܐܢܫܐ܂ ܘܝܗܼܒ ܗܘܐ ܢܦܫܗ ܘܐܙܕܩܦܼ\n ܚܠܦ ܟܠܗܘܢ ܒ̈ܢܝ ܐܢܫܐ܂ ‏‏ܘܟܕ ܐܬܬܠܝ ܗܘܐ ܥܠ ܩܝܣܐܼ܂ ܐܚܫܟ ܗܘܐ ܫܡܫܐ ܒܪܩܝܥܐ܂ ܘܟܕ ܥܠ\n ‏‏ܗܘܐ ܠܓܘ ܩܒܪܐܼ܂ ܐܬܢܚܡ ܗܘܐܼ ܘܢܦܼܩ ܗܘܐ ܡܢ ܩܒܪܐ ܥܡ ‏‏ܣܓ̈ܝܐܐ܂ ܘܐܝܠܝܢ ܕܢܛܪܝܢ ܗܘܘ\n ܩܒܪܐܼ܂ ܠܐ ܚܙܘ ܗܘܘ ܐܝܟܢܐ ܢܦܼܩ ܗܘܐ ‏‏ܡܢ ܩܒܪܐ܂ ܘܥܝܪ̈ܐ ܕܪܘܡܐܼ܂ ܗܿܢܘܢ ܗܘܼܘ ܟܪ̈ܘܙܐ\n ܘܡܣܿܒܪ̈ܢܐ ܕܩܝܡܼܬܗ܂ ‏‏ܗܿܘ ܕܐܠܘ ܠܐ ܨܒܼܐܼ ܠܐ ܡܐܬ ܗܘܐ܂ ܡܛܠ ܕܡܪܗ ܗܘ ܕܡܘܬܐ ‏‏ܡܦܩܢܐ܂\n ܘܐܠܘ ܠܐ ܕܫܼܦܪ ܠܗܼ܂ ܐܦ ܠܐ ܬܘܒ ܦܓܪܐ ܠܒܿܫ ܗܘܐ܂ ܒܝܕ ‏‏ܕܗܘܝܘ ܓܒܘܠܗ ܕܦܓܪܐ܂ ܗܿܘ ܓܝܪ\n ܨܒܝܢܐ ܕܐܪܟܢܗ ܗܘܐ ܠܝܠܕܐ ܕܡܢ ‏‏ܒܬܘܠܬܐܼ܂ ܗܼܘ ܬܘܒ ܬܚܬܝܗ ܗܘܐ ܠܚܫܐ ܕܡܘܬܐܿ܂ ܘܐܡܟ ܗܘܐ\n ‏‏ܪܒܘܬܐ ܕܐܠܗܘܬܗ ܡܪܝܡܬܐܼ܂ ܗܿܘ ܕܐܝܬܘܗܝ ܗܘܐ ܨܝܕ ܐܒܘܗܝ ܡܢ ‏‏ܡܬܘܡ ܘܡܢ ܥܠܡ܂ ܗܿܘ\n ܕܡܠܠܘܗܝ ܗܘܘ ܢܒ̈ܝܐ ܕܡܢ ܩܕܝܡ ܒܪ̈ܐܙܝܗܘܢܿ ‏‏ܘܨܪܘ ܗܘܘ ܕܡܼ̈ܘܬܐ ܕܝܠܕܗ ܘܕܚܫܗ܃ ܘܕܢܘܚܡܗ ܘܕܣܘܠܩܗ ‏‏ܕܠܘܬ ܐܒܘܗܝܿ܂ ܘܥܠ ܡܘܬܒܗ ܕܡܢ ܝܡܝܢܐ܂ ܘܗܐ ܡܣܬܓܕ ܡܢ ܥ̈ܠܝܐ\n ‏‏ܘܬܚ̈ܬܝܐܼ܂ ܗܿܘ ܕܣܓܝܕܐ ܗܘ ܡܢ ܡܬܘܡ̈ܘܗܝ܂ ܐܦܢ ܓܝܪ ܚܙܬܗ ܕܒܢܝ̈ܢܫܐ ‏‏ܗܘܬܼ܂ ܐܠܐ ܚܝܠܗ\n ܘܝܕܥܬܗ ܘܫܘܠܛܢܗܼ ܕܐܠܗܐ ܗܘ܂ ܐܝܟ ܕܗܼܘ ܐܡܼܪ ‏‏ܠܢ܂ ܕܗܐ ܡܟܝܠ ܐܫܬܒܚ ܒܪܗ ܕܐܢܫܐ܂ ܘܐܠܗܐ\n ܕܒܗ ܡܫܒܚ ܠܗ܂ ‏‏ܒܚܝ̈ܠܐ ܘܒܬܕܡܪ̈ܬܐ܂ ܘܒܐܝܩܪܗ ܕܡܢ ܝܡܝܢܐ܂ ܦܓܪܗ ܕܝܼܢ ܐܪܓܘܢܐ ܗܘ ‏‏ܕܟܝܐ\n ܕܐܠܗܘܬܗ ܡܫܒܚܬܐ܂ ܕܒܗ ܗܼܘ ܐܫܟܚܢ ܚܢܢ ܕܢܚܘܪ ܒܡܪܘܬܗ ‏‏ܟܣܝܬܐ܂ ܠܗܢܐ ܗܟܝܠ ܝܫܘܥ ܡܫܝܚܐ\n ܡܟܪܙܝܢܼܢ ܘܡܣܿܒܪܝܢ ܚܢܢ܂ ܘܥܡܗ ‏‏ܠܐܒܘܗܝ ܡܫܒܚܝܢ ܚܢܼܢ܂ ܘܠܪܘܚܐ ܕܐܠܗܘܬܗ ܡܪܡܪܡܝܢ ܚܢܼܢ\n ܘܣܓܕܝܢ ܚܢܢ܂ ‏‏ܡܛܠ ܕܗܟܢܐ ܐܬܦܩܕܢ ܡܢܗ܂ ܕܢܥܡܕ ܘܢܚܿܣܐ ܠܐܝܠܝܢ ܕܡܗܝܡܢܝܼܢ܂ ܒܫܡ ‏‏ܐܒܐ\n ܘܒܪܐܼ ܘܪܘܚܐ ܕܩܘܕܫܐ܂ ܐܦ ܢܒ̈ܝܐ ܕܡܢ ܩܕܡܝܼܢ ܗܟܢܐ ܐܡܪܝܢ ‏‏ܗܘܘ܂ ܕܡܪܝܐ ܐܠܗܢ ܫܕܪ ܠܢܼ\n ܘܪܘܚܗ܂ ܘܐܢ ܐܡܿܪ ܐܢܐ ܡܕܡ ܕܠܐ ‏‏ܟܬܝܒ ܒܢܒ̈ܝܐܼ܂ ܠܐ ܢܩܿܒܠܘܢ ܝܗ̈ܘܕܝܐ ܕܩܝܿܡܝܢ ܒܝܢܬܟܘܢ\n ܘܫܡܥܝܢ ܠܝ܂ ‏‏ܘܐܢ ܬܘܒ ܡܬܕܟܪ ܐܢܐ ܫܡܗ ܕܡܫܝܚܐ܃ ܥܠ ܐܝܠܝܢ ܕܐܝܬ ܠܗܘܢ ‏‏ܟܐ̈ܒܐ ܘܟܘܪ̈ܗܢܐ\n ܘܠܐ ܡܬܚܠܡܝܢ ܒܗܢܐ ܫܡܐ ܡܫܒܚܐܼ܂ ܠܐ ܢܗܝܡܢܘܢ ‏‏ܣܓ̈ܕܝ ܠܥܿܒܕ ܐܝ̈ܕܝܗܘܢ܂ ܐܢ ܗܟܝܠ ܟܬܝ̈ܒܢ\n ܐ̈ܢܝܢ܃ ܐܝܠܝܢ ܕܐܡܪܝܢ ܐܢܚܢܢ ‏‏ܒܣܼܦܪ̈ܐ ܘܒܢܒ̈ܝܐ܃ ܘܡܫܟ̈ܚܢ ܘܡܚ̈ܘܝܢ ܚܝ̈ܠܐ ܕܚܘܠܡܢܗܝܢ\n ܒܟܪ̈ܝܗܐܼ܂ ܠܐ ‏‏ܐܢܫ ܢܚܘܪ ܒܢ ܕܠܐ ܦܘܪܫܢܐ ܕܗܝܡܢܘܬܐ ܕܡܟܪܙܝܢ ܚܢܢܿ܂\n ‏‏ܕܐܠܗܐ ܐܙܕܩܦ ܚܠܦ ܟܘܠܗܘܢ ܒ̈ܢܝ ܐܢܫܐ܂ ܘܐܢ ܐܝܬ ܐܝܠܝܢ ܕܠܐ ‏‏ܨܒܿܝܢ ܕܢܬܛܦܝܣܘܢ ܠܡ̈ܠܝܢ\n ܗܠܝܼܢ܂ ܢܩܿܪܒܘܢ ܨܐܕܝܼܢ܂ ܘܢܓܠܼܘܢ ܠܢ ܡܿܢܘ ‏‏ܪܥܝܢܗܘܢܿ ܕܐܟܘܬܗ ܕܟܘܪܗܢܐ ܕܬܪܥܝܬܗܘܢܼ܂\n ܢܩܿܪܒ ‏‏ܣܡܐ ܡܐܣܝܢܐ ܠܚܘܠܡܢܐ ܕܡܚܘܬܗܘܢ܂ ܐܦܢ ܓܝܪ ܠܐ ‏‏ܩܪܝܒܝܢ ܗܘܝܬܘܢ ܒܥܕܢܐ ܕܚܫܗ\n ܕܡܫܝܚܐܼ܂ ܐܠܐ ܒܫܡܫܐ ܕܚܼܫܟ ܗܘܐ ‏‏ܘܚܿܙܝܬܘܢܼ܂ ܐܝܠܦܘܼ ܘܐܬܒܝܢܘ ܥܠ ܓܘܢܚܐ ܪܒܐ ܕܗܘܼܐ\n ‏‏ܗܘܐ ܒܗܿܘ ܥܕܢܐ ܕܙܩܝܦܘܬܗ܃ ܕܗܿܘ ܕܦܪܚܼܬ ܣܒܪܬܗ ‏‏ܒܟܘܠܗܿ ܐܪܥܐܿ܂ ܒܐ̈ܬܘܬܐ ܕܥܒܕܝܢ\n ܬܠܡܝ̈ܕܘܗܝ ܚܒܪ̈ܝܢ ܒܟܘܠܗܿ ܐܪܥܐ܂ ‏‏ܘܐܝܠܝܢ ܕܥܒܪ̈ܝܐ ܗܘܘ܃ ܘܠܫܢܐ ܗܿܘ ܥܒܪܝܐ ܕܝܠܝܕܝܢ ܗܘܘ\n ‏‏ܒܗ ܝܕܥܝܢ ܗܘܘ ܒܠܚܘܕܼ܂ ܗܐ ܝܘܡܢܐܼ ܡܡܠܠܝܢ ܒܟܠ ܠܫܢ̈ܝܢ܂ ܕܢܫܼܡܥܘܢ ‏‏ܪ̈ܚܝܩܐ ܘܢܗܝܡܢܘܢ\n ܐܝܟ ܩܪ̈ܝܒܐܼ܂ ܕܗܿܘ ܕܒܠܼܒܠ ܠܫ̈ܢܐ ‏‏ܕܡܪ̈ܚܐ ܒܦܢܝܬܐ ܗܕܐ ܕܩܕܡܝܼܢ܂ ܗܘܝܘ ܡܿܠܦ ‏‏ܒܐܝ̈ܕܝܢ\n ܝܘܡܢܐܿ܂ ܗܝܡܢܘܬܐ ܕܩܘܫܬܐ ܘܕܫܪܪܐܼܿ ܒܒܨܝܪ̈ܐ ‏‏ܘܒܕܘ̈ܝܐ ܕܡܢ ܓܠܝܠܐ ܕܦܠܣܛܝܢܐ܂ ܐܦ ܐܢܐ ܓܝܪ\n ܕܚܿܙܝܢ ܐܢܬܘܢ ܠܝܼ܂ ‏‏ܡܢ ܦܢܐܣ ܐܝܿܬܝ܂ ܡܢ ܐܬܪ ܕܢܿܦܩ ܝܘܪܕܢܢ ܢܗܪܐ܂ ‏‏ܘܐܿܬܓܒܝܬ ܥܡ ܚܒܪ̈ܝ\n ܕܐܗܘܐ ܟܪܘܙܐ ܠܣܒܪܬܐ ܗܕܐܿ܂ ܕܒܗܿ ‏‏ܗܼܘ ܗܐ ܪ̈ܥܡܢ ܦܢܝ̈ܬܐ ܕܒܟܘܠ ܐܬܪ ܒܫܡܗ\n ܡܫܒܚܐ ܕܡܫܝܚܐ ܣܓܝܕܐ܂ ‏‏ܠܐ ܗܟܝܠ ܐܢܫ ܡܢܟܘܢ ܢܩܿܫܐ ܪܥܝܢܗ ܡܢ ܩܘܫܬܐܿ܂ ܘܢܪܚܩ ܬܪܥܝܬܗ ܡܢ\n ‏‏ܫܪܪܐ܂ ܠܐ ܬܫܼܬܒܘܢ ܒܬܪ ܚܘܫ̈ܒܐ ܕܛܘܥܝܝ ܡܘܒܕܢܝܬܐܿ܂ ܕܡܼܠܝܢ ܦܣܩ ‏‏ܣܒܪܐ ܕܡܘܬܐ ܡܪܝܪܐ܂\n ܘܠܐ ܬܬܼܚܕܘܢ ܒܥ̈ܝܕܐ ܒܝ̈ܫܼܐ ܕܚܢܦܘܬܐ ‏‏ܕܐܒܗ̈ܝܟܘܢ܂ ܘܬܬܪܚܩܘܢ ܠܟܘܢ ܡܢ ܚ̈ܝܐ ܕܩܘܫܬܐ\n ܘܕܫܪܪܐ ܕܒܡܫܝܚܐ܂ ‏‏ܡܛܘܠ ܕܐܝܠܝܢ ܕܡܗܝܡܢܝܢ ܒܗܼ܂ ܗܢܼܘܢ ܡܬܗܝܡܢܝܢ ܩܕܡܘܗܝ܂ ܗܿܘ ܕܢܚܼܬ\n ‏‏ܠܘܬܢ ܒܚܢܢܗܿ܂ ܕܢܒܿܛܠ ܡܢ ܐܪܥܐ ܕܒܚ̈ܐ ܕܚܢܦܘܬܐܿ܂ ܘܢܘܩ̈ܝܐ ‏‏ܕܦܬܟܪܘܬܐ܂ ܕܬܘܒܼ ܠܐ\n ܢܣ̈ܬܓܕܢ ܒܪ̈ܝܬܐ܂ ܐܠܐ ܠܗ ܘܠܐܒܘܗܝܼ ܥܡ ‏‏ܪܘܚܐ ܕܩܘܕܫܗ ܢܣܓܘܕ܂ ܐܢܐ ܓܝܪ ܐܝܟ ܕܦܩܼܕ ܠܝ\n ܡܪܝܼ܂ ܗܐ ܡܿܟܪܙ ‏‏ܐܢܐܼ ܘܡܿܣܒܪ ܐܢܐ܂ ܘܟܣܦܗ ܥܠ ܦܬܘܪܐܼ ܗܐ ܪܡܿܐ ܐܢܐ ܩܕܡܝܟܘܢܿ ‏‏ܘܙܪܥܐ\n ܕܡܠܬܗܼ ܙܪܥܿ ܐܢܐ ܒܐ̈ܕܢܐܼ ܕܟܠܢܫ܂ ܘܐܝܠܝܢ ܕܨܒܿܝܢ ܕܢܩܿܒܠܘܢܼ܂ ‏‏ܕܝܠܗܘܢ ܗܘܼ ܦܘܪܥܢܐ ܛܒܿܐ\n ܕܬܘܕܝܬܐ܂ ܘܐܝܠܝܢ ܕܠܐ ܡܬܛܦܝܣܝܼܢ܂ ܚܠܼܐ ‏‏ܕܪ̈ܓܠܝ ܢܿܦܨ ܐܢܐ ܥܠܝܗܘܢܼ ܐܝܟ ܕܐܡܼܪ ܠܝ ܡܪܝ܂\n ܬܘܒܘ ܗܟܝܠ ‏‏ܚܒܝ̈ܒܝ ܡܢ ܐܘܪ̈ܚܬܐ ܒܝܫ̈ܬܐܿ܂ ܘܡܢ ܥܿܒ̈ܕܐ ܣܢ̈ܝܐ܂ ܘܐܬܦܼܢܘ ܠܘܬܗ ‏‏ܒܨܒܝܢܐ\n ܛܒܿܐ ܘܫܦܝܪܐܼ܂ ܐܝܟ ܕܐܬܦܼܢܝ ܗܼܘ ܠܘܬܟܘܢ ‏‏ܒܚܢܢܗ ܘܒܪ̈ܚܼܡܘܗܝ ܥܬܝܪ̈ܐ܂ ܘܠܐ ܬܗܘܘܢ ‏‏ܐܝܟ\n ܕܪ̈ܐ ܩܕܡ̈ܝܐ ܕܥܒܪܘ܃ ܕܡܛܘܠ ܕܩܿܫܝܘ ܗܘܘ ܪܥܝܢܗܘܢ ܡܢ ‏‏ܕܚܠܬܗ ܕܐܠܗܐܿ܂\n ܩܒܿܠܘ ܗܘܘ ܡܣܡ ܒܪܫܐ ܓܠܝܐܝܬ܂ ‏‏ܕܗܢܼܘܢ ܢܬܪܕܘܢ ܗܘܘܼ܂ ܘܐܝܠܝܢ ܕܐܿܬܝܢ ܒܬܪܗܘܢܿ ܢܙܘܥܘܢ\n ܘܢܕܚܠܘܢ܂ ‏‏ܟܠܗ ܓܝܪ ܕܐܬܼܐ ܡܪܢ ܠܥܠܡܐܼ܂ ܕܢܠܦܢ ܘܢܚܿܘܝܼܢ܂ ܕܒܫܘܠܡܐ ܗܘ ‏‏ܕܒܪ̈ܝܬܐ ܗܿܘܐ\n ܢܘܚܡܐ ܠܟܠܗܘܢ ܒܢ̈ܝ ܐܢܫܐ܂ ܘܒܗܿܘ ‏‏ܥܕܢܐܼ ܡܬܨܝܪܝܢ ܕܘܒܪ̈ܝܗܘܢ ܒܩܢܘܡ̈ܝܗܘܢܼ܂ ܘܗܿܘܝܢ\n ܦܓܪ̈ܝܗܘܢ ܡ̈ܓܠܼܐ ‏‏ܠܟܬܝܒ̈ܬܐ ܕܟܐܢܘܬܐܼ܂ ܘܠܝܬ ܬܡܿܢ ܕܠܐ ܝܕܥܿ ܣܦܼܪܐ܂ ܡܛܘܠ ܕܟܠܢܫܼ\n ‏‏ܟܬܝܒ̈ܬܐ ܕܣܦܼܪܗ ܗܿܘܐ ܩܿܪܐ ܒܗܿܘ ܝܘܡܐ܂ ܘܚܘܫܒܢܐ ܕܣܘܥܪ̈ܢܘܗܝܼ ܐܿܚܕ ‏‏ܒܨܒ̈ܥܬܐ\n ܕܐܝ̈ܕܘܗܝ܂ ܗܟܢܐ ܕܐܦ ܗܕܝ̈ܘܛܐܼ܂ ܗܿܘܝܢ ܝܕܥܝܢ ܣܼܦܪܐ ܚܕܬܐ ‏‏ܕܠܫܢܐ ܚܕܬܐ܂ ܘܠܝܬ ܕܐܡܿܪ\n ܠܚܒܪܗ ܕܩܪܝ ܠܝ ܗܢܐ܂ ܡܛܘܠ ܕܚܕܐ ‏‏ܡܠܦܢܘܬܐܼ܂ ܘܚܕ ܝܘܠܦܢܐ ܡܡܠܟܼ ܥܠ ܟܠܗܘܢ ܒ̈ܢܝ ܐܢܫܐ܂\n ܬܬܨܝܪ ܗܟܝܠ ‏‏ܗܕܐ ܡܪܢܝܬܐ ܩܕܡ ܥܝܢܝ̈ܟܘܢܿ ܘܠܐ ܬܥܒܪ ܡܢ ܪܥܝܢܟܘܢܿ ܡܛܠ ܕܐܢ ܡܢ ‏‏ܪܥܝܢܟܘܢ\n ܥܒܪܐܼ܂ ܡܢ ܟܢܘܬܐܼ ܠܐ ܥܒܪܐ܂ ܘܒܥܘ ܪ̈ܚܡܼܐ ܡܢ ܐܠܗܐܼ܂ ‏‏ܕܢܫܒܘܩ ܠܟܘܢ ܟܦܘܪܝܐ ܣܢܝܐ\n ܕܚܢܦܘܬܟܘܢܿ܂ ܕܫܒܩܬܘܢ ܠܗܿܘ ܕܒܪܟܘܢ ‏‏ܥܠ ܐ̈ܦܝܗܿ ܕܐܪܥܐ܃ ܘܡܚܿܬ ܡܛܪܗ ܘܡܕܢܚ ܫܡܫܗ\n ܥܠܝܟܘܢܼ܂ ܘܣܓܕܬܘܢ ‏‏ܚܠܦܘܗܝ ܠܥܒܼ̈ܕܘܗܝ܂ ܦܬܟܪ̈ܐ ܓܝܪ ܘܓ̈ܠܝܦܐ ܨܠܡ̈ܐ ܕܚܢܦܘܬܐ܃ ܘܟܠ ܡܕܡ\n ‏‏ܕܒܪܝܬܐ ܗܘ ܕܬܟܝܠܝܢ ܐܢܬܘܢ ܥܠܝܗܘܢ܃ ܘܣܓܕܝܢ ܐܢܬܘܢ ‏‏ܠܗܘܢܼ܂ ܐܠܘ ܐܝܬ ܗܘܐ\n ܒܗܘܢ ܪܓܫܬܐ ܘܒܘܝܢܐܼ܂ ܚܠܦ ܕܐܢܬܘܢ ‏‏ܣܓܕܝܢ ܐܢܬܘܢ ܠܗܘܢ ܘܡܝܩܪܝܢ ܐܢܬܘܢ ܠܗܘܢ܃ ܠܗܘܢ ܗܼܘ\n ܙܕܩ ܗܘܐ ‏‏ܕܢܩܿܒܠܘܢ ܛܝܒܘܬܟܘܢܿ܂ ܕܓܠܦܬܘܢ ܘܐܿܬܩܢܬܘܢ ܐܢܘܢ܂ ܘܫܪܪܬܘܢ ‏‏ܩܒܼܥܬܘܢ ܐܢܘܢ\n ܒܨ̈ܨܐ ܕܠܐ ܢܬܬܙܝܥܘܢ܂ ܐܠܘ ܓܝܪ ܪ̈ܓܝܫܢ ܗ̈ܘܝ ‏‏ܒܪ̈ܝܬܐ ܒܐܝܩܪ̈ܝܟܘܢ ܕܨܐܕܝܗܝܼܢ܂ ܥܠܝܟܘܢ\n ܡܒ̈ܓܢܢ ܗ̈ܘܝ ܟܕ ܩ̈ܥܝܢ ܠܟܘܢܼ܂ ‏‏ܕܠܐ ܬܣܓܕܘܢ ܠܟܢܘ̈ܬܟܘܢܼ܂ ܕܐܟܘܬܟܘܢ ܥܒܝܕܝܢ ܘܒܼܪܝܢ܂ ܡܛܠ\n ܕܠܘ ‏‏ܕܢܣܬܓܕܢ ܥܒ̈ܝܕܢ ܒܪ̈ܝܬܐ܂ ܐܠܐܼ ܕܢܣܓܕܢ ܠܒܪܘܝܗܝܢ܂ ܘܢܫ̈ܒܚܢ ܠܗܿܘ ‏‏ܕܒܼܪܐ ܐܢ̈ܝܢ܂\n ܘܐܝܟ ܡܐ ܕܡܣܬܪܐ ܛܝܒܘܬܗ ܗܪܟܐ ܠܡܪ̈ܚܐܼ܂ ܗܟܢܐ ‏‏ܥܬܝܕܐ ܕܬܬܒܥ ܟܢܘܬܗ ܠܟܦܘܪ̈ܐ ܬܡܿܢ܂ ܚܿܙܐ\n ܐܢܐ ܠܗ ܓܝܪ ܠܟܪܟܐ ‏‏ܗܢܐܼ܂ ܕܣܓܿܝ ܣܒܝܣ ܒܚܢܦܘܬܐ ܕܠܘܩܒܠ ܐܠܗܐ܂ ܡܿܢܘ ܗܢܐ ܢܒܼܘ ‏‏ܦܬܟܪܐ\n ܥܒܝܕܐ ܕܣܓܕܝܢ ܐܢܬܘܢ ܠܗ܃ ܘܒܝܠ ܕܡܝܩܪܝܢ ܐܢܬܘܢ ܠܗ܂ ܗܐ ‏‏ܓܝܪ ܐܝܬ ܒܟܘܢ ܕܣܓܕܝܢ ܠܒܪܬ ܢܝܟܠ\n ܐܝܟ ܚܪ̈ܢܝܐ ܫܒ̈ܒܝܟܘܢܼ܂ ‏‏ܘܠܬܼܪܥܬܐܼ ܐܝܟ ܡܒ̈ܓܝܐ܂ ܘܠܢܫܪܐ ܐܝܟ ܥܪ̈ܒܝܐ܂ ܘܠܫܡܫܐ ܘܠܣܗܪܐܼ\n ‏‏ܐܝܟ ܫܪܟܐ ܕܚܪ̈ܢܐ ܕܐܟܘܬܟܘܢ܂ ܠܐ ܬܫܬܒܘܢ ܒܙܠܝܩ̈ܐ ܕܢܗܝܪ̈ܐܿ܂ ‏‏ܘܒܟܘܟܒܬܐ ܕܨܡܚܐ܂ ܠܝܛ\n ܗܼܘ ܓܝܪ ܩܕܡ ܐܠܗܐܿ܂ ܟܘܠ ܡܿܢ ܕܣܓܿܕ ‏‏ܠܒܪ̈ܝܬܐ܂ ܐܦܢ ܓܝܪ ܐܝܬ ܒܗܝܢ ܒܒܪ̈ܝܬܐ ܕܐܝܟ ܪܘܪ̈ܒܢ\n ܡܢ ܚܒܪ̈ܬܗܝܼܢ܂ ‏‏ܐܠܐ ܟܢܘ̈ܬܐ ܐ̈ܢܝܢ ܕܚܒܪ̈ܬܗܝܢ ܐܝܟ ܕܐܡܿܪܬ ܠܟܘܢ܂ ܟܐܒܐ ܗܘ ܓܝܪ ‏‏ܡܪܝܪܐ\n ܗܢܐ ܕܠܝܬ ܠܗ ܐܣܝܘܬܐܿ܂ ܕܢܣܓܕܘܢ ܥܒ̈ܝܕܐ ܠܥܒ̈ܝܕܐܿ܂ ‏‏ܘܢܫܒܚܢ ܒܪ̈ܝܬܐ\n ܠܚܒܪ̈ܬܗܝܢ܂ ܐܝܟܢܐ ܓܝܪ ܕܠܐ ܡܫܟܚܢ ܩܝ̈ܡܢ ܒܚܝܠ ‏‏ܢܦܫܗܝܢ܃ ܐܠܐ ܒܚܝܠܐ ܕܗܿܘ ܕܒܼܪܐ ܐܢ̈ܝܼܢ܂\n ܗܟܢܐ ܠܐ ܡܫܟ̈ܚܢ ܕܢܣܬ̈ܓܕܢ ‏‏ܥܡܗ ܘܢܬܝܩܪ̈ܢ ܥܡܗ܂ ܓܘܕܦܐ ܗܘ ܓܝܪ ܒܬܪ̈ܬܝܗܝܢ܂ ܒܒܪ̈ܝܬܐ ܟܕ\n ‏‏ܡܣ̈ܬܓܕܢܿ ܘܒܒܪܘܝܐ ܟܕ ܡܫܘܬܦܢ ܠܗ ܒܪ̈ܝܬܐ ܕܢܘܟܪ̈ܝܢ ܠܟܝܢܐ ‏‏ܕܐܝܬܘܬܗ܂ ܟܠܗܿ ܓܝܪ ܢܒܝܘܬܐ\n ܕܢܒ̈ܝܐ܃ ܘܟܪܘܙܘܬܐ ܕܝܠܢ ܕܒܬܪ ܢܒ̈ܝܐ ‏‏ܗܕܐ ܗܝܼ܂ ܕܠܐ ܢܣܬ̈ܓܕܢ ܒܪ̈ܝܬܐ ܥܡ ܒܪܘܝܐ܂ ܘܠܐ ܬܘܒ\n ܢܬܟܕܢܘܢ ‏‏ܒܢܝ̈ܢܫܐ ܒܢܝܪܐ ܕܚܢܦܘܬܐ ܕܚܒܿܠܐ܂ ܠܐ ܗܘܐ ܕܝܢ ܡܛܠ ܕܡܬܚ̈ܙܝܢ ‏‏ܒܪ̈ܝܬܐ ܐܡܿܪ\n ܐܢܐ ܕܠܐ ܢܣܬ̈ܓܕܢ܂ ܐܠܐ ܟܠ ܡܕܡ ܕܥܒܝܕܐ ܗܘܼ ܒܪܝܐ ‏‏ܗܘ܂ ܐܢ ܡܬܚܙܐܼ ܘܐܢ ܠܐ ܡܬܚܙܐ܂ ܪܘܫܥܐ\n ܗܘ ܡܪܝܪܐ ܗܢܐܿ܂ ‏‏ܕܢܣܝܡ ܠܗ ܫܡܐ ܡܫܒܚܐ ܕܐܠܗܘܬܐ܂ ܠܐ ܗܘܐ ܓܝܪ ܠܒܪ̈ܝܬܐ ‏‏ܐܟܘܬܟܘܢ ܡܟܪܙܝܢ\n ܚܢܢ ܘܣܓܕܝܢ ܚܢܢ܂ ܐܠܐܼ ܠܡܪܐ ܕܒܪ̈ܝܬܐ܂ ܙܘܥܐ ‏‏ܓܝܪ ܗܿܘ ܕܐܙܝܥ ܐܢܝ̈ܢ ܒܙܩܝܦܐܼ܂ ܗܼܘ\n ܣܗܿܕܼ܂ ܕܟܘܠ ܡܕܡ ܕܥܒܝܕܐ ܗܘܼ܂ ‏‏ܒܚܝܠܐ ܗܘ ܕܥܒܘܕܗ ܬܠܼܐ ܘܩܐܡ܂ ܗܿܘ ܕܐܝܬܘܗܝ ܗܘܐܼ ܩܕܡ\n ܥܠܡ̈ܐ ‏‏ܘܒܪ̈ܝܬܐ܂ ܗܿܘ ܕܠܐ ܡܬܕܪܟ ܟܝܢܗܼ܂ ܒܕܠܐ ܡܬܚܙܐ ܟܝܢܗ܂ ܘܥܡ ܐܒܘܗܝ ‏‏ܡܬܩܕܫ ܒܡܪ̈ܘܡܐ\n ܥ̈ܠܝܐ܂ ܡܛܠ ܕܡܪܐ ܗܘܼ ܘܐܠܗܐ ܗܘ ܕܡܢ ܡܬܘܡ܂ ‏‏ܗܕܐ ܗܝ ܡܠܦܢܘܬܢ ܒܟܠ ܐܬܪ ܘܒܟܠ ܦܢ̈ܝܢ܂\n ܘܗܟܢܐ ܐܬܿܦܩܕܢܢ ܕܢܟܪܙ ‏‏ܠܐܝܠܝܢ ܕܫܡܥܝܢ ܠܢ܂ ܠܐ ܗܘܐ ܩܛܝܪܐܝܬ܂ ܐܠܐ ܒܝܘܠܦܢܐ ܕܩܘܫܬܐ\n ‏‏ܘܒܚܝܠܐ ܕܐܠܗܐ܂ ܘܐܬܘ̈ܬܐ ܕܗ̈ܘܝܢ ܒܫܡܗܼ܂ ܗܿܢܝܢ ܣܗ̈ܕܢ ܥܠ ‏‏ܗܝܡܢܘܬܢ\n ܕܫܪܝܪܐ ܘܡܗܝܡܢܐ܂ ܐܬܛܦܝܣܘ ܗܟܝܠܿ ܠܡ̈ܠܝܼ܂ ܘܩܿܒܠܘ ܡܕܡ ‏‏ܕܐܿܡܪܬ ܘܐܡܿܪ ܐܢܐ ܩܕܡܝܟܘܢܿ\n ܘܕܠܐ ܐܬܒܥ ܡܘܬ̈ܝܟܘܢܼ܂ ܗܐ ܡܣܼܓܐ ‏‏ܐܢܐ ܩܕܡܝܟܘܢܼ ܙܗܝܪܘܬܐ܂ ܩܿܒܠܘ ܡ̈ܠܝ ܒܘܠܝܬܐܼ ܘܠܐ\n ܬܗܡܘܢ܂ ܩܪܘܒܘ ‏‏ܠܘܬܝ ܪ̈ܚܝܩܝ ܡܢ ܡܫܝܚܐ ܘܗܘܼܘ ܩܪ̈ܝܒܐ ܠܡܫܝܚܐ܂ ܘܚܠܦ ܕܒܚ̈ܐ ܘܢܘܩ̈ܝܐ\n ‏‏ܕܛܥܝܘܬܐܼ܂ ܩܿܪܒܘ ܠܗ ܡܟܝܠܼ ܕܒ̈ܚܐ ܕܬܘܕܝܬܐ܂ ܡܢܐ ܗܝ ܕܝܢ ܥܿܠܬܐ ‏‏ܪܒܬܐ ܕܒܢܼܝܐ ܠܟܘܢ\n ܡܨܥܬ ܟܪܟܐ ܗܢܐܿ܂ ܘܕܐܙܠܝܢ ܘܐܿܬܝܢ ܡܿܢܩܝܢ ܥܠܝܗܿ ‏‏ܠܕܝ̈ܘܐܿ܂ ܘܡܕܒܚܝܢ ܒܗܿ ܠܫܐ̈ܕܐ܂ ܘܐܢ\n ܟܬܒ̈ܐ ܠܐ ܝܕܥܝܢ ܐܢܬܘܢ܃ ܗܼܘ ‏‏ܟܝܢܐ ܒܚܙܬܗ ܠܐ ܡܿܠܦ ܠܟܘܢܼ܂ ܕܥܝ̈ܢܐ ܐܝܬ ܠܗܘܢ\n ܠܦܬܟܪ̈ܝܟܘܢܼ ܘܠܐ ‏‏ܚܿܙܝܢ܂ ܘܐܢܬܘܢ ܕܚܿܙܝܢ ܐܢܬܘܢ ܒܥܝ̈ܢܐ܃ ܒܗܿܝ ܕܠܐ ܡܬܒܝܢܝܢ ܐܢܬܘܢ܂\n ܗܘܝܼܬܘܢ ܠܟܘܢ ‏‏ܐܦ ܐܢܬܘܢܼ ܐܟܘܬܗܘܢ܂ ܕܠܐ ܚܿܙܝܼܢ ܘܠܐ ܫܡܥܝܢ܂ ܘܐܝܩܐ ܗܘ ܬܟܒܝܢ ‏‏ܩܠܝܟ̈ܘܢ\n ܣܪ̈ܝܩܐܿ܂ ܠܐ̈ܕܢܐ ܚܼܪ̈ܫܬܐ܂ ܟܕ ܗܢܿܘܢ ܠܐ ܥܕܝܠܝܼܢ ‏‏ܒܗܿܝ ܕܠܐ ܫܡܥܝܢ܂ ܡܛܠ ܕܟܝܢܐ ܐܢܘܢܿ\n ܚܼܪܫܐܼ ‏‏ܘܫܬܝܩܐ܂ ܥܕܠܝܐ ܕܝܢ ܕܛܡܝܪܐ ܒܗ ܟܐܢܘܬܐܼ ܕܝܠܟܘܢ ܗܘ܂ ܕܠܐ ܨܒܿܝܢ ‏‏ܐܢܬܘܢ\n ܕܬܬܿܒܝܢܘܢ܂ ܐܦ ܠܐ ܒܗܢܐ ܡܕܡ ܕܚܿܙܝܢ ܐܢܬܘܢܿ ܠܐ ܓܝܪ ‏‏ܫܒܩܐ ܠܟܘܢ ܥܪܦܠܐ ܕܛܘܥܝܝ ܕܩܪܝܡܐ\n ܥܠ ܪܥܝܢܝܟܘܢܿ܂ ܕܬܼܩܢܘܢ ‏‏ܢܘܗܪܐ ܫܡܿܝܢܐ ܕܐܝܬܘܗܝ ܒܘܝܢܐ ܕܝܕܥܬܐ܂ ܥܪܘܩܘ\n ܗܟܝܠ ܡܢ ‏‏ܥܒ̈ܝܕܐ ܘܒܪ̈ܝܐܿ܂ ܐܝܟ ܕܐܡܿܪܬ ܠܟܘܢ܂ ܕܒܫܡܐ ܗܘ ܒܠܚܘܕ ܡܬܩܪܝܢ ‏‏ܐܠܗ̈ܐܼ܂ ܟܕ ܠܘ\n ܐܠܗ̈ܐ ܐܢܘܢ ܒܟܝܢܗܘܢ ܘܐܬܿܩܪܒܘ ܠܘܬ ܗܿܘ ܕܒܟܝܢܗ ‏‏ܐܝܬܘܗܝ ܐܠܗܐܿ܂ ‏ܡܢ ‏‏ܡܬܘܡ ܘܡܢ ܥܠܡ܂\n ܘܠܐ ܗܘܐ ܥܒܿܕܐ ܗܘ ܐܝܟ ܦܬܟܪ̈ܝܟܘܢܼ܂ ܘܐܦ ܠܐ ‏‏ܒܪܝܬܐ ܘܬܘܩܢܐ ܐܝܟ ܨܠܡ̈ܐ‏‎‎‏ ܕܡܫܬܒܗܪܝܢ\n ‏‏ܐܢܬܘܢ ܒܗܘܢ܂ ܡܛܘܠ ܕܐܦܢ ܠܒܼܫ ܦܓܪܐ ܗܢܐܼ܂ ܐܠܗܐ ܐܝܬܘܗܝ ‏‏ܗܘܐ ܥܡ ܐܒܘܗܝ܂ ܒܪ̈ܝܬܐ ܓܝܪ\n ܕܐܬܬܙܝܥ ܗ̈ܘܝ ‏‏ܒܩܛܠܗ܃ ܘܐܬܪܗܒ ܗ̈ܘܝ ܒܚܫܐ ܕܡܘܬܗܼ܂ ܗܼܢܝܢ ܣܗ̈ܕܢ ܕܗܘܝܘ ܕܒܼܪܐ ‏‏ܒܪ̈ܝܬܐ܂\n ܠܐ ܗܘܐ ܓܝܪ ܚܠܦ ܒܪ ܐܢܫܐ ‏‏ܙܥܼܬ ܐܪܥܐ܂ ܐܠܐܼ ܚܠܦ ܗܿܘ ܕܪܩܼܥ ܗܘܐ ܐܪܥܐ ܥܠ ܡ̈ܝܐ܂ ‏‏ܘܠܐ\n ܗܘܿܐ ܚܠܦ ܒܪ ܐܢܫܐ ܚܼܫܟ ܗܘܐ ܫܡܫܐ ܒܨܠܝܒܐ܂ ‏‏ܐܠܐܼ ܚܠܦ ܗܿܘ ܕܥܼܒܕ ܢܗܝܪ̈ܐ ܪ̈ܘܪܒܐ܂ ܘܠܐ\n ܗܘܐ ‏‏ܒܒܪܢܫܐ ܐܬܢܚܡܘ ܗܘܘ ܟܐ̈ܢܐ ܘܙܕܝ̈ܩܐܼ܂ ܐܠܐ ܒܗܿܘ ܕܝܗܼܒ ܗܘܐ ‏‏ܫܘܠܛܢܐ ܕܡܘܬܐ ܡܢ\n ܪܫܼܝܬܐ܂ ܘܠܐ ܗܘܐ ܒܒܪ ܐܢܫܐ ܐܨܛܪܝ ܗܘܐ ‏‏ܐ̈ܦܝ ܬܪܥܐ ܕܗܝܟܠܐ ܕܝܗ̈ܘܕܝܐ ܡܢ ܪܝܫ ܠܪܝܫܼ܂\n ܐܠܐܼ ܒܗܿܘ ܕܐܡܼܪ ܗܘܐ ‏‏ܠܗܘܢ ܕܗܐ ܫܒܝܩ ܒܝܬܟܘܢ ܚܪܒܐ܂ ܗܐ ܓܝܪ ܐܠܘ ܠܐ ‏‏ܕܝܕܥܘ ܗܿܢܘܢ\n ܕܙܩܦܘܗܝ ܕܒܪܗ ܗܿܘ ܕܐܠܗܐܼ܂ ܠܐ ‏‏ܗܘܐ ܚܘܪܒܐ ܕܡܕܝܢܬܗܘܢ ܡܟܪܙܝܢ ܗܘܘ܂ ܐܦ ܠܐ\n ‏‏ܗܘܐ ܥܠ ܢܦܫܗܘܢ ܘܝ̈ܐ ܡܛܦܝܢ ܗܘܘ܂ ܐܦ ܠܐ ܓܝܪ ܐܠܘ ‏‏ܨܒܘ ܗܘܘ ܕܢܗܡܘܢ ܡܢ ܗܕܐ ܬܘܕܝܬܐܿ܂\n ܫܒܩܝܢ ܗܘܘ ‏‏ܠܗܘܢ ܓܘܢ̈ܚܐ ܕܚܝ̈ܠܐ ܕܗܘܘ ܒܗܿܘ ܥܕܢܐ܂ ܗܐ ܓܝܪ ܐܦ ܡܢ ܒܢܝ̈ܗܘܢ ‏‏ܕܙܩܘ̈ܦܐܼ܂\n ܥܒܝܕܝܢ ܝܘܡܢܐ ܟܪ̈ܘܙܐ ܘܡܣܿܒܪ̈ܢܐܿ܂ ܥܡ ܫܠܝܚ̈ܐ ܚܒܪ̈ܝܿ܂ ܒܟܘܠܗܿ ‏‏ܐܪܥܐ ܕܦܠܣܛܝܢܐܿ܂ ܘܒܝܬ\n ܫܡܪ̈ܝܐ ܘܒܟܠܗ ܐܬܪܐ ܕܦܠܫܬ̈ܝܐ܂ ܘܫܝܛܝܢ ‏‏ܦܬܟܪ̈ܐ ܕܚܢܦܘܬܐܼ ܘܡܬܝܩܪ ܙܩܝܦܗ ܕܡܫܝܚܐ܂ ܘܡܘܕܝܢ\n ܥܡ̈ܡܐ ܘܒܪ̈ܝܬܐܼ ‏‏ܒܐܠܗܐ ܕܗܘܼܐ ܒܪ ܐܢܫܐ܂ ܐܢ ܟܝܬ ܟܕ ܒܐܪܥܐ ܐܝܬܘܗܝ ‏‏ܗܘܐ ܝܫܘܥ ܡܪܢ܃\n ܗܝܡܢܬܘܢ ܗܘܝܬܘܢ ‏‏ܒܗ ܕܒܪܗ ܗܼܘ ܕܐܠܗܐ܃ ܘܩܕܡ ܕܬܫܡܥܘܢ ܗܘܝܬܘܢ ܡܠܬܐ ܕܟܪܘܙܘܬܗ܃ ‏‏ܐܘܕܝܬܘܢ\n ܒܗ ܕܐܠܗܐ ܗܘ܃ ܗܫܐ ܕܣܠܼܩ ܠܘܬ ܐܒܘܗܝ܃ ܘܚܙܝܬܘܢ ‏‏ܐܬܘ̈ܬܐ ܘܬܕܡܪ̈ܬܐ ܕܗ̈ܘܝܢ ܒܫܡܗ܃ ܘܡܠܬܐ\n ܕܣܒܪܬܗ ܫܡܥܬܘܢ ‏‏ܒܐܕ̈ܢܝܟܘܢܼ܂ ܠܐ ܐܢܫ ܡܢܟܘܢ ܢܬܦܿܠܓ ܒܪܥܝܢܗܿ܂ ܐܝܟ ܕܢܬܿܩܝܡ ܠܘܬܟܘܢ\n ‏‏ܫܘܘܕܝܐ ܕܒܘܪܟܬܗ ܕܫܠܼܚ ܠܟܘܢܿ܂ ܕܛܘܒܝܟܘܢ ܕܗܝܡܢܬܘܢ ܒܝ ܟܕ ܠܐ ‏‏ܚܙܝܬܘܢܢܝ܂ ܘܡܛܘܠ ܕܗܟܢܐ\n ܗܝܡܢܬܘܢ ܒܝܼ܂ ܟܪܟܐ ܕܥܡܪܝܢ ܐܢܬܘܢ ܒܗ ‏‏ܢܗܘܐ ܒܪܝܟܼ܂ ܘܒܥܠܕܒܒܐܿ ܠܐ ܢܫܬܠܛ ܒܗܼ ܠܥܠܡ܂ ܠܐ\n ܗܟܝܠ ܬܣܛܘܢ ‏‏ܡܢ ܗܝܡܢܘܬܗ܂ ܕܗܐ ܫܡܥܬܘܢ ܘܚܙܝܬܘܢ ܐܝܠܝܢ ܕܣܗ̈ܕܢ ‏‏ܠܗܝܡܢܘܬܗ܂ ܕܒܪܐ ܗܘ\n ܣܓܝܕܐܿ܂ ܘܐܠܗܐ ܗܘ ܡܫܒܚܐܿ܂ ‏‏ܘܡܠܟܐ ܗܘ ܙܟܝܐܿ܂ ܘܚܝܠܐ ܗܘ ܬܩܝܦܐܿ܂\n ܘܒܗܝܡܢܘܬܗ ܗܘ ‏‏ܫܪܝܪܬܐ ܡܫܟܚ ܐܢܫ ܩܿܢܐܿ܂ ܥܝܢܐ ܕܪܥܝܢܐ ܫܪܝܪܐܿ܂ ܘܡܬܒܝܢ ܕܟܘܠ ‏‏ܡܿܢ\n ܕܣܓܿܕ ܠܒܪ̈ܝܬܐܼ܂ ܪܘܓܙܐ ܗܘ ܕܟܐܢܘܬܐ ܡܕܪܟ ܠܗ܂ ܟܠ ‏‏ܡܕܡ ܓܝܪ ܕܐܡܪܝܢ ܚܢܢ ܩܕܡܝܟܘܢܼ܂ ܐܝܟ\n ܕܩܿܒܠܢ ܚܢܢ ܡܢ ܡܘܗܒܬܗ ‏‏ܕܡܪܢ ܐܡܪܝܢ ܚܢܼܢ܂ ܘܡܠܦܝܢ ܚܢܢ ܘܡܚܘܝܢ ܚܢܼܢ ܕܬܼܩܢܘܢ ܚܝ̈ܝܟܘܢ܂\n ܘܠܐ ‏‏ܬܘܒܕܘܢ ܪ̈ܘܚܬܟܘܢ ܒܛܘܥܝܝ ܕܚܢܦܘܬܐ܂ ܡܛܠ ܕܕܢܚܼ ܠܗ ܢܘܗܪܐ ܫܡܿܝܢܐ ‏‏ܒܒܪܝܬܐܼ܂ ܘܗܘܝܘ\n ܕܓܒܼܐ ܗܘܐ ܠܐܒܗ̈ܬܐ ܩܕܡ̈ܝܐܿ܂ ܘܠܟܐ̈ܢܐ ܘܠܢܒ̈ܝܐܿ܂ ‏‏ܘܡܠܠ ܗܘܐ ܥܡܗܘܢ ܒܓܠܝܢܐ ܕܪܘܚܐ\n ܕܩܘܕܫܐ܂ ܗܘܝܘ ܓܝܪ ܐܠܗܐ ‏‏ܕܝܗ̈ܘܕܝܐ ܕܙܩܦܘܗܝ܂ ܘܚ̈ܢܦܐ ܛܥ̈ܝܐܼ ܠܗ ܗܼܘ ܣܓܕܝܼܢ ܐܦ ܟܕ ܠܐ\n ܝܕܥܝܢ܂ ‏‏ܡܛܠ ܕܠܝܬ ܐܠܗܐ ܐܚܪܢܐ ܒܫܡܝܐ ܘܒܐܪܥܐ܂ ܘܗܐ ܣܠܩܐ ܠܗ ‏‏ܬܘܕܝܬܐܼ܂ ܡܢ ܐܪ̈ܒܥ\n ܦܢܝ̈ܬܗܿ ܕܐܪܥܐ܂ ܗܐ ܗܟܝܠ ܫܡܼܥ ‏‏ܐ̈ܕܢܝܟܘܢ ܡܕܡܼ ܕܠܐ ܫܡܝܥ ܗܘܐ ܠܟܘܢ܂ ܘܗܐ ܬܘܒ ܚ̈ܙܝ\n ܥܝܢܝ̈ܟܘܢ ‏‏ܡܕܡܼ܂ ܕܠܐ ܡܢ ܡܬܘܡ ܚܼܙܐ ܗܘܐ ܠܟܘܢ܂ ܠܐ ܗܟܝܠ ܬܗܘܘܢ ܛܠܘ̈ܡܐ ‏‏ܠܡܕܡ ܕܫܡܥܬܘܢ\n ܘܚܙܝܬܘܢ܂ ܐܥܒܪܘ ‏‏ܡܢܟܘܢ ܪܥܝܢܐ ܡܪܘܕܐ ܕܐ̈ܒܗܝܟܘܢܼܿ ܘܚܪܪܘ ܢܦܫ̈ܬܟܘܢ ܡܢ ‏‏ܢܝܪܐ ܕܚܼܛܝܬܐ\n ܕܡܡܠܟܐ ܥܠܝܟܘܢܿ܂ ܒܢܘܩ̈ܝܐ ܘܒܕܒܚ̈ܐ ܕܩܕܡ ܓܠܝܦ̈ܐ܂ ‏‏ܢܿܬܒܛܠ ܠܟܘܢ ܥܠ ܚܝ̈ܝܟܘܢ ܐܒ̈ܝܕܐܼ܂\n ܘܥܠ ܡܪܟܢ ‏‏ܪܫܟܘܢ ܒܛܝܠܐ܂ ܘܩܢܘ ܪܥܝܢܐ ܚܕܬܐܿ܂ ܗܿܘ ܕܣܓܿܕ ܠܥܒܘܕܐ ܘܠܐ\n ‏‏ܠܥܒܝܕܐ܂ ܗܿܘ ܕܨܝܪ ܒܗ ܨܠܡܐ ܕܩܘܫܬܐ ܘܕܫܪܪܐܿ܂ ܕܐܒܐ ܘܕܒܪܐ ‏‏ܘܕܪܘܚܐ ܕܩܘܕܫܐ܂ ܟܕ\n ܬܗܝܡܢܘܢ ܘܬܥܡܕܘܢܿ܂ ܒܫܡ̈ܗܐ ܬܠܝ̈ܬܝܐ ‏‏ܘܡܫܒ̈ܚܐ܂ ܗܕܐ ܗܝ ܓܝܪ ܡܠܦܢܘܬܢ ܘܟܪܘܙܘܬܢ܂ ܠܐ ܗܘܐ\n ܓܝܪ ‏‏ܒܣܓ̈ܝܐܬܐ ܡܬܗܝܡܢ ܫܪܪܗ ܕܡܫܝܚܐ܂ ܘܐܝܠܝܢ ܕܨܒܿܝܢ ܕܢܬܛܦܝܣܘܢ ‏‏ܠܡܫܝܚܐ ܝܕܥܝܢ\n ܐܢܬܘܢܼ܂ ܕܙܒܢ̈ܬܐ ܣܓ̈ܝܐܬܐ ܬܢܿܝܬ ܡ̈ܠܝ ܩܕܡܝܟܘܢܼ܂ ‏‏ܕܬܐܠܦܘܢܼ ܘܬܬܒܝܢܘܢ ܒܡܕܡ ܕܫܡܥܝܢ\n ܐܢܬܘܢ܂ ܘܚܢܢ ܢܚܕܐ ܒܗܕܐܼ܂ ‏‏ܐܝܟ ܐܟܪܐ ܒܚܩܠܗ ܒܪܝܟܬܐ܂ ܘܐܠܗܢ ‏‏ܢܫܬܒܚ ܒܬܝܒܘܬܟܘܢ ܕܠܘܬܗ܂\n ܘܟܕ ܐܢܬܘܢ ܚܿܝܝܢ ܐܢܬܘܢ ܒܗܕܐܼ܂ ܐܦ ‏‏ܚܢܢ ܕܡܿܠܟܝܢ ܚܢܢ ܠܟܘܢ ܗܕܐܼ܂ ܠܐ ܡܬܛܠܡܝܢܢ ܐܓܪܐ\n ܒܪܝܟܐ ܕܗܕܐ܂ ‏‏ܘܡܛܠ ܕܬܟܝܠ ܐܢܐ܃ ܕܗܿܘܝܢ ܐܢܬܘܢ ܐܪܥܐ ܒܪܝܟܬܐ܃ ‏‏ܐܝܟ ܨܒܝܢܗ ܕܡܪܝܐ ܡܫܝܚܐ܃\n ܡܛܠ ܗܢܐ ܚܠܦ ܚܠܼܐ ‏‏ܕܪ̈ܓܠܝ ܕܐܬܐܡܪ ܠܢ܃ ܕܢܿܦܨ ܥܠ ܟܪܟܐ ܕܠܐ ܡܩܿܒܠ ܡ̈ܠܝܼܢ܂ ‏‏ܗܐ ܢܿܦܨܬ\n ܝܘܡܢܐ ܥܠ ܬܪܥܐ ܕܐ̈ܕܢܝܟܘܢ ܦܬܓ̈ܡܐ ‏‏ܕܣܦܘ̈ܬܝܼ܂ ܕܒܗܘܢ ܨܝܼܪܐ ܡܬܝܬܗ ܕܡܫܝܚܐ܂ ܕܗܼܘܬܼ ܐܦ\n ‏‏ܕܥܬܝܕܐ ܕܬܗܘܐ܂ ܘܩܝܡܼܬܐ ܘܢܘܚܡܐܼ ܕܟܠܗܘܢ ܒܢܝ̈ܢܫܐ܂ ܘܦܘܪܫܢܐ ‏‏ܕܗܿܘܐ ܒܝܬ ܡ̈ܗܝܡܢܐ\n ܠܟܦܘܪ̈ܐ ‍ܘܡܣܡ ܒܪܝܫܐ ܒܝܫܐ ܕܢܛܝܪ ܠܐܝܠܝܢ ‏‏ܕܠܐ ܝܕܥܝܢ ‏ܠܐܠܗܐ ܘܡܘܠܟܢܐ ܒܪܝܟܐ ܕܚܕܘ̈ܬܐ ‏‏ܕܥܬ̈ܝܕܢܿ܂ ܕܢܩܿܒܠܘܢܿ ܐܝܠܝܢ ܕܗܝܡܢܘ ܒܗ ܒܡܫܝܚܐܿ܂ ܘܣܓܕܘ ‏‏ܠܗ\n ܘܠܐܒܘܗܝ ܪܡܐܿ܂ ܘܐܘܕܝܘ ܒܗ ܘܒܪܘܚܐ ܕܐܠܗܘܬܗ܂ ܘܡܟܝܠ ܙܕܩ ܠܢ ‏‏ܕܢܫܿܠܡ ܡܠܬܢ ܕܗܫܐܼ܂ ܘܐܝܠܝܢ\n ܕܩܿܒܠܘ ܡܠܬܗ ܕܡܫܝܚܐܼ ܢܿܩܘܘܢ ܨܐܕܝܢ܂ ‏‏ܘܐܦ ܐܝܠܝܢ ܕܨܒܿܝܢ ܕܢܫܬܘܬܦܘܢ ܥܡܢ ܒܨܠܘܬܐ܂ ܘܟܢ\n ܢܐܙܠܘܢ ‏‏ܠܒ̈ܬܝܗܘܢ܂ ܘܚܼܕܝ ܗܘܐ ܒܗܕܐ ܗܼܘ ܐܕܝ ܫܠܝܚܐܿ܂ ܕܚܼܙܐ ܗܘܐ ‏‏ܕܣܘܓܐܐ ܕܐܢܫܘܬܐ\n ܕܡܕܝܢܬܐ ܦܫܬ ܠܗܿ ܠܘܬܗ܂ ܘܕܠܝ̈ܠܐ ܗܘܘ ܐܝܠܝܢ ‏‏ܕܠܐ ܩܘܝܘ ܗܘܘ ܒܗܿܘ ܥܕܢܐ܂ ܟܕ ܐܦ ܗܢܼܘܢ\n ܗܠܝܢ ܕܠܝ̈ܠܐܼ܂ ܒܬܪ ‏‏ܝܘܡ̈ܬܐ ܩܠܝܠܼ܂ ܩܒܿܠܘ ܗܘܘ ܠܡ̈ܠܘܗܝ܂ ܘܗܝܡܢܘ ܗܘܘ ‏‏ܒܣܒܪܬܐ\n ܕܟܪܘܙܘܬܗ ܕܡܫܝܚܐ܂ ܘܟܕ ܐܡܼܪ ܗܘܐ ܗܠܝܢ ܐܕܝ ܫܠܝܚܐܼ܂ ‏‏ܩܕܡ ܟܠܗ ܟܪܟܐ ܕܐܘܪܗܝ܃ ܘܚܼܙܐ ܗܘܐ\n ܐܒܓܪ ܡܠܟܐ܃ ܕܟܘܠܗܿ ܡܕܝܢܬܐ ‏‏ܚܼܕܝܬ ܗܘܬ ܒܡܠܦܢܘܬܗ܃ ܓܒܪ̈ܐ ܘܢ̈ܫܐ ܫܘܝܐܝܬ܃ ܘܐܡܪܝܢ ܠܗ܃\n ܕܫܪܝܪ ‏‏ܗܼܘ ܘܡܗܼܝܡܢ ܡܫܝܚܐ ܕܫܕܪܟ ܠܘܬܢܼ܂ ܘܐܦ ܗܼܘ ܚܕܝܼ ܛܒ ܒܗܕܐ܂ ܟܕ ܡܫܒܚ ܗܘܐ ܠܐܠܗܐ܂\n ܕܐܝܟ ܡܐ ܕܫܡܼܥ ‏‏ܗܘܐ ܡܢ ܚܢܢ ܛܒܘܠܪܐ ܕܝܠܗ ܥܠ ܡܫܝܚܐܼ܂ ܗܟܢܐ ܚܿܙܐ ‏‏ܚܝ̈ܠܐ ܬܡܝܗ̈ܐܿ܂\n ܕܥܒܿܕ ܗܘܐܿ܂ ܗܼܘ ܐܕܝ ܫܠܝܚܐ ܒܫܡܗ ܕܡܫܝܚܐ܂ ܘܐܡܼܪ ‏‏ܠܗ ܐܦ ܗܼܘ ܐܒܓܪ ܡܠܟܐ ܠܐܕܝ ܫܠܝܚܐ܂\n ܐܝܟ ‏‏ܡܐ ܕܫܿܠܚܬ ܠܗ ܠܡܫܝܚܐ ܒܐܓܪ̈ܬܝ ܕܠܘܬܗ܃ ‏‏ܘܐܝܟ ܡܐ ܕܫܠܚ ܠܝ ܐܦ ܗܿܘ܃\n ܘܩܿܒܠܬ ܡܢܟ ܕܝܠܟ ‏‏ܝܘܡܢܐܼ܂ ܗܟܢܐ ܡܗܿܝܡܢ ܐܢܐܼ ܟܘܠ ܝܘܡ̈ܝ ܚܝ̈ܝ܂ ܘܒܗܝܢ ܒܗܠܝܢ ܡܩܘܐ\n ‏‏ܐܢܐܼ܂ ܟܕ ܡܫܬܒܗܪ ܐܢܐ܂ ܡܛܠ ܕܝܕܥܿ ܐܢܐܼ܂ ܕܠܝܬ ‏‏ܚܝܠܐ ܚܪܢܐ ܕܗ̈ܘܝܢ ܒܫܡܗܿ܂ ܗܠܝܢ\n ܐܬܘ̈ܬܐ ܘܬܕܡܪ̈ܬܐܿ܂ ܐܠܐ ܒܚܝܠܗ ‏‏ܕܡܫܝܚܐ ܕܡܿܣܒܪ ܐܢܬ ܠܗ ܒܩܘܫܬܐ ܘܒܫܪܪܐ܂ ܘܡܟܝܠ ܠܗ ܗܼܘ\n ܣܓܿܕ ‏‏ܐܢܐܼ܂ ܐܢܐܼ ܘܡܥܢܘ ܒܪܝ܂ ܘܐܓܘܣܛܝܼܢ ܘܫܠܡܬ ܡܠܟܬܐ܂ ܘܡܟܝܠ ܟܠ ‏‏ܐܝܟܐ ܕܨܒܿܐ ܐܢܬܼ܂\n ܒܼܢܝ ܥܕܬܐ ܒܝܬ ܨܘܒܐܿ܂ ܕܐܝܠܝܢ ‏‏ܕܗܝܡܢܘ ܘܡܗܝܡܢܝܢ ܒܡ̈ܠܝܟ܂ ܘܐܝܟ ܡܐ ܕܦܩܝܕ ܠܟ ܡܢ ܡܪܟܼ܂\n ܗܘܼܝܬ ‏‏ܡܫܡܫ ܐܢܬ ܒܥ̈ܕܢܐ ܬܟܝܠܐܝܬ܂ ܘܐܝܠܝܢ ܕܗܿܘܝܢ ܥܡܟ ܡܠܦ̈ܢܐ ‏‏ܒܣܒܪܬܐ ܗܕܐܼ܂ ܕܫ̈ܢܐ\n ܪ̈ܘܪܒܐ ܡܛܝܒ ܐܢܐ ܕܐܿܬܠ ‏‏ܠܗܘܢ܂ ܕܡܕܡ ܥܡ ܬܫܡܫܬܐܼ ܠܐ ܢܗܘܐ ܠܗܘܢ ܥܒܿܕܐ ܐܚܪܢܐ܂ ܘܟܘܠ\n ‏‏ܡܕܡ ܕܡܬܒܥܐ {{‍ܠܟ‍}} ܠܢܦܩ̈ܬܗ ܕܒܝܬܐܼ܂ ܐܢܐ ܝܗܿܒ ܐܢܐ ܠܟܼ ܕܠܐ ‏‏ܚܘܫܒܢ܂ ܟܕ ܗܘܝܐ ܡܠܬܟ\n ܫܠܝܛܐ ܘܡܡܠܼܟܐ ‏‏ܒܟܪܟܐ ܗܢܐ܂ ܘܕܠܐ ܐܢܫ ܚܪܢܐܼ܂ ܗܘܼܝܬ ܥܐܿܠ ܐܢܬ ܠܘܬܝ ܡܫܠܛܐܝܬ ܠܐܦܕܢܐ\n ܕܐܝܩܪܗܿ ܕܡܠܟܘܬܝ܂ ܘܟܕ ܢܚܼܬ ܗܘܐ ‏‏ܐܒܓܪ ܡܠܟܐ ܠܐܦܕܢܐ ܕܡܠܟܘܬܗܼ܂ ܚܿܕܐ\n ܗܘܐܿ ܗܼܘ ‏‏ܘܪ̈ܘܪܒܢܘܗܝ ܥܡܗ܂ ܥܒܕܘ ܘܓܪܡܝ ܘܫܡܫܓܪܡ܂ ‏‏ܘܐܒܿܘܒܝ ܘܡܗܼܪܕܬ܂ ܥܡ ܫܪܟܐ\n ܕܚܒܪ̈ܝܗܘܢܿ ܒܟܠ ܡܕܡ ‏‏ܕܚ̈ܙܝ ܗ̈ܘܝ ܥܝܢܝ̈ܗܘܢܿ܂ ܘܫܡܼܥ ܗ̈ܘܝ ܐܦ ܐ̈ܕܢܝܗܘܢ܂ ܘܒܚܕܘܬܐ\n ܕܠܒܗܘܢܼ܂ ‏‏ܡܫܒܚܝܢ ܗܘܘ ܐܦ ܗܢܼܘܢ ܠܐܠܗܐ܂ ܕܐܦܢܝ ܗܘܐ ܪܥܝܢܗܘܢ ܠܘܬܗܼ܂ ܟܕ ‏‏ܟܦܪܝܢ ܗܘܘ\n ܒܚܢܦܘܬܐ ܕܩܝܡܝܢ ܗܘܘ ܒܗܼܿ܂ ܘܡܘܕܝܢ ܗܘܘ ܒܣܒܪܬܗ ‏‏ܕܡܫܝܚܐ܂ ܘܟܕ ܒܿܢܐ ܗܘܐ ܐܕܝ ܥܕܬܐܼ܂\n ܡܩܿܪܒܝܢ ܗܘܘ ܒܗܿ ܢܕܪ̈ܐ ‏‏ܘܩܘܪ̈ܒܢܐܿ܂ ܗܿܢܘܢܼ ܘܐܢܫܘܬܐ ܕܡܕܝܢܬܐ܂ ܘܬܡܿܢ ‏‏ܡܫܡܫܝܢ ܗܘܘ ܟܠ\n ܝܘܡ̈ܝ ܚܝ̈ܝܗܘܢ܂ ܘܩܼܪܒܘ ܗܘܘ ܠܘܬܗ ‏‏ܕܐܕܝܼ܂ ܥܘܝܕܐܼ ܘܒܪ ܟܠܒܐ܂ ܐܝܠܝܢ ܕܪ̈ܫܐ ܐܢܘܢܼ\n ܘܦܩ̈ܘܕܐ܂ ‏‏ܘܠܒ̈ܝܫܝ ܚܘ̈ܪ‍ܐ ܕܡܠܟܐ܂ ܘܡܿܫܐܠܝܢ ܗܘܘ ‏‏ܠܗ ܠܐܕܝ ܥܠ ܫܪܒܗ ܕܡܫܝܚܐ܂ ܕܢܐܡܪ\n ܠܗܘܢܼ܂ ܕܐܝܟܢܐ ‏‏ܠܡ ܟܕ ܐܠܗܐ ܗܘܐܿ܂ ܡܬܚܙܐ ܗܘܐ ܠܗܘܢ ܐܝܟ ܒܪ ܐܢܫܐܿ܂ ‏‏ܘܐܝܟܢܐ ܡܫܟܚܝܢ\n ܗܘܝܬܘܢ ܚܝܪܝܢ ܐܢܬܘܢ ‏‏ܒܗ܂ ܘܠܟܠܗܘܢ ܡܢܝܼܚ ܗܘܐ ܠܗܘܢ ܥܠ ܗܕܐ܂ ܥܠ ܟܘܠ ܕܚ̈ܙܝ ܥܝܢܝ̈ܗܘܢ܂\n ܘܥܠ ܟܘܠ ܡܐ ܕܫܡܼܥ ܗ̈ܘܝ ܐܕܢܝ̈ܗܘܢ ܡܢܗ܂ ‏‏ܘܟܠܡܕܡ ܕܐܡܪܘ ܗܘܘ ܥܠܘܗܝ ܢܒ̈ܝܐ܃ ܬܿܢܐ ܗܘܐ\n ܩܕܡܝܗܘܢܼܿ ܘܡܩܿܒܠܝܢ ‏‏ܗܘܘ ܡ̈ܠܘܗܝ ܒܣܝܡܐܝܬܼ ܘܡܗܝܡܢܐܝܬ܂ ܘܠܝܬ ܗܘܐ ܐܢܫ ܕܩܐܡ ‏‏ܗܘܐ ܠܩܘܒܠܗ܂ ܠܐ ܓܝܪ ܫܒܩܝܢ ܗܘܘ ܢܨܚ̈ܢܐ ܕܥܒܿܕ ܗܘܐܿ܂ ܕܢܩܘܡ ‏‏ܗܘܐ ܐܢܫ ܠܩܘܒܠܗ܂\n ܫܘܝܕܐ ܕܝܢ ܘܥܒܼܕܢܒܘ܃ ܪ̈ܫܐ ܕܟܘܡܪ̈ܐ ‏‏ܕܟܪܟܐ ܗܢܐ܃ ܥܡ ܦܝܪܘܙ ܘܕܢܩܼܘ ܚܒܪ̈ܝܗܘܢ܃ ܟܕ ܚܙܘ\n ܗܘܘ ‏‏ܐܬ̈ܘܬܐ ܕܥܒܿܕ ܗܘܐܼ܂ ܪܗܛܘ ܗܘܘ ܘܥܩܪܘ ܗܘܘ ܥܠܘ̈ܬܐܿ܂ ‏‏ܕܥܠܝܗܝܢ ܡܕܒܚܝܢ ܗܘܘܿ܂ ܩܕܡ\n ܢܒܼܘ ܘܒܝܠ ܐܠܗ̈ܝܗܘܢ܂ ‏‏ܠܒܪ ܡܢ ܥܿܠܬܐ ܪܒܬܐ ܕܡܨܥܬ ܟܪܟܐ܂ ܘܩܥܿܝܢ ܗܘܘ ܘܐܡܪܝܼܢ܂ ܕܫܪܝܪܐܝܬ\n ‏‏ܗܢܐܼ ܬܠܡܝܕܐ ܕܗܿܘ ܪܒܐ ܡܗܝܪܐ ܘܫܒܝܚܐܿ܂ ܕܫܡܥܝܢ ‏‏ܗܘ‍{{‍ܘ‍}} ܟܠ ܐܝܠܝܢ ܕܥܒܿܕ ܗܘܐ\n ܒܐܬܪܐ ‏‏ܕܦܠܣܛܝܢܐ܂ ܘܟܘܠ ܐܝܠܝܢ ܕܡܗܝܡܢܝܢ ܗܘܘ ܒܡܫܝܚܐܼ܂ ܡܿܩܒܠ ܗܘܐ ‏‏ܠܗܘܢ ܐܕܝ܂ ܘܡܥܡܕ\n ܗܘܐ ܠܗܘܢ ܒܫܡ ܐܒܐ ܘܒܪܐ ܘܪܘܚܐ ܕܩܘܕܫܐ܂ ‏‏ܘܐܝܠܝܢ ܕܠܟܐ̈ܦܐ ܘܠܩܝ̈ܣܐ ܣܓܕܝܢ ܗܘܘܼ܂ ܠܘܬ\n ܪ̈ܓܠܘܗܝ ܝܬܒܝܢ ܗܘܘ܂ ‏‏ܟܕ ܝܠܦܝܢ ܘܡܬܿܟܘܢܝܢܿ܂ ܡܢ ܟܬܝܫܘܬܐ ܕܫܢܝܘܬܐ ܕܚܢܦܘܬܐ܂ ‏‏ܐܦ\n ܝܗ̈ܘܕܝܐ ܝܕܥ̈ܝ ܢܡܘܣܐ ܘܢܒ̈ܝܐ܃ ܐܝܠܝܢ ܕܪ̈ܟܝܟܐ ܡܿܙܒܢܝܢ ܗܘܘܼ܂ ܐܦ ‏‏ܗܢܼܘܢ ܐܬܛܦܝܣܘ ܗܘܘܼ܂\n ܘܐܬܬܠܡܕܘ ܘܐܘܕܝܘ ܗܘܘ ܒܡܫܝܚܐܼ܂ ܕܒܪܗ ܗܼܘ ‏‏ܕܐܠܗܐ ܚܝܐ܂ ܠܐ ܕܝܢ ܐܒܓܪ ܡܠܟܐ܃ ܘܠܐ ܐܕܝ\n ‏‏ܫܠܝܚܐ܃ ܥܨܿܐ ܗܘܐ ܠܐܢܫ ܕܩܛܝܪܐܝܬ ܢܗܝܡܢ ܗܘܐ ܒܗ ‏‏ܒܡܫܝܚܐ܂ ܡܛܠ ܕܕܠܐ\n ܩܛܝܪܐ ܕܐܢܫܼ܂ ܩܛܝܪܐ ܕܐܬ̈ܘܬܐ ܥܨܿܐ ܗܘܐܼ܂ ‏‏ܠܣܓ̈ܝܐܐ ܕܢܗܝܡܢܘܢ ܗܘܘ ܒܗ܂ ܘܒܚܘܒܐ ܡܿܩܒܠܝܢ\n ܗܘܘ ܡܠܦܢܘܬܗܿ܂ ‏‏ܟܠܗ ܐܬܪܐ ܗܢܐ ܕܒܝܬ ܢܗܪܝܢ܂ ܘܦܢܝ̈ܬܐ ܟܠܗܝܢ ܕܚܕܪ̈ܘܗܝ܂ ܐܓܝ ܕܝܢ ‏‏ܥܒܿܕ\n ܫܐܪ̈ܝܐ ܘܚ̈ܘܕܐ ܕܡܠܟܐ܃ ܘܦܠܘܛ ܘܥܒܫܠܡܐ܃ ‏‏ܘܒܪܣܡܝܐ ܥܡ ܫܪܟܐ ܕܚܪ̈ܢܐ ܚܒܪ̈ܝܗܘܢܼܿ ܢܩܦܘܗܝ\n ܗܘ‍{{‍ܐ‍}} ‏‏ܠܐܕܝ ܫܠܝܚܐܼ܂ ܘܩܿܒܠ ܗܘ‍{{‍ܐ‍}} ܐܢܘܢܼ܂ ܘܫܘܬܦ ܐܢܘܢ ܥܡܗ ‏‏ܒܬܫܡܫܬܐ܂ ܟܕ\n ܩܿܪܝܢ ܗܘܘ ܒܕܝܬܩܐ ܥܬܝܩܬܐ ܘܚܕܬܐܼ ܘܒܢܒ̈ܝܐ܂ ‏‏ܘܒܣܘܥܪ̈ܢܝܗܘܢ ܕܫܠܝܚ̈ܐ ܟܠܝܘܡ ܒܗܘܢ\n ܡܬܗܿܓܝܢ ܗܘܘ܂ ܟܕ ܡܿܦܩܕ ‏‏ܗܘܐ ܠܗܘܢ ܙܗܝܪܐܝܬܼ܂ ܕܗܘܼܘ ܕܟܝܢ ܦܓܪ̈ܝܟܘܢܼ ܘܩܕܝܫܝܢ ‏\n ‏ܓܘܫܡܝܟܘܢܿ ܐܝܟ ܕܙܕܿܩ ‏‏ܠܐܢܫܐ ܕܩܿܝܡܝܢ ܩܕܡ ܡܕܒܚܗ ܕܐܠܗܐ܂ ܘܗܘܼܝܬܘܢ ܠܡ ܪܚܝܩܝܢ ܡܢ\n ‏‏ܡܘܡܬܐ ܕܓܠܬܐܿ܂ ܘܡܢ ܩܛܠܐ ܕܪܘܫܥܐܿ܂ ܘܡܢ ܣܗܕܘܬܐ ܕܫܘܩܪܐܿ܂ ‏‏ܕܒܓܘܪܐ ܦܬܝܟܐ܂ ܘܡܢ ܚܿܪ̈ܫܐ\n ܕܠܝܬ ܥܠܝܗܘܢ ܪ̈ܚܼܡܐ܂ ܘܡܢ ܢܚ̈ܫܐܿ ‏‏ܘܩܼܨ̈ܡܐܼ ܘܙܟܘܪ̈ܐ܂ ܘܡܢ ܚ̈ܠܩܐܿ ܘܒܝܬ ܝ̈ܠܕܐ܂\n ܕܡܫܬܒܗܪܝܢ ܒܗܘܢ ܟܠܕ̈ܝܐ ‏‏ܛܥ̈ܝܐ܂ ܘܡܢ ܟܘܟ̈ܒܐ ܘܡܠܘ̈ܫܐ ܕܬܟܝܠܝܢ ܥܠܝܗܘܢ ܫܢ̈ܝܐ܂ ܘܐܪܚܩܘ\n ‏‏ܡܢܟܘܢ ܡܣܒ ܒܐ̈ܦܐ ܕܥܘܼܠܐܿ܂ ܘܫܘܚ̈ܕܐ ܘܩܘܪ̈ܒܢܐ ܕܡܬܚܿܝܒܝܢ ܒܗܘܢ ‏‏ܙܟ̈ܝܐ܂ ܘܥܡ ܗܕܐ\n ܬܫܡܫܬܐ ܕܐܬܩܪܝܬܘܢ ܠܗܼܿ܂ ܠܐ ܬܘܒ ‏‏ܢܗܘܐ ܠܟܘܢ ܦܘܠܚܢܐ ܚܪܢܐ܂ ܡܪܝܐ ܗܘ ܓܝܪ\n ܦܘܠܚܢܐ ܕܬܫܡܫܬܟܘܢܼ ‏‏ܟܠ ܝܘܡ̈ܝ ܚܝ̈ܝܟܘܢ܂ ܘܗܘܼܝܬܘܢ ܚܦܝܛܝܢ ܠܡܬܠ ܪܘܫܡܐ ܕܡܥܡܘܕܝܬܐ܂\n ‏‏ܘܠܐ ܗܘܼܝܬܘܢ ܪܚܿܡܝܢ ܝܘܬܪ̈ܢܘܗܝ ܕܥܠܡܐ ܗܢܐ܂ ܘܗܘܼܝܬܘܢ ܫܡܥܝܢ ‏‏ܐܢܬܘܢ ܕܝܢܼܐ ܒܟܐܢܘܬܐ\n ܘܒܩܘܫܬܐ܂ ܘܠܐ ܬܗܘܘܢ ܬܘܩܠܬܐ ܠܥܘܝܪ̈ܐܼ܂ ‏‏ܕܕܠܡܐ ܢܬܓܿܕܦ ܒܟܘܢ ܫܡܗ ܕܗܿܘ ܕܦܬܿܚ ܗܘܐ\n ܠܥܘܝܪ̈ܐ ܐܝܟ ܡܐ ‏‏ܕܚܼܙܝܢܢ܂ ܟܠ ܡܼܢ ܗܟܝܠ ܕܚܿܙܝܢ ܠܟܘܢܼ܂ ܢܬܒܝܢܘܢܼ ܕܫܠܡܝܢ ܐܢܬܘܢ ܗܘܿ܂\n ܠܟܠ ‏‏ܡܕܡ ܕܡܟܪܙܝܢ ܐܢܬܘܢ ܘܡܠܦܝܢ ܐܢܬܘܢܿ ܘܡܫܡܫܝܢ ܗܘܘ ܥܡܗ ܒܥܕܬܐ ‏‏ܕܒܢܼܐ ܗܘܐ ܗܼܘ\n ܐܕܝܼ܂ ܡܢ ܡܠܬܗ ܘܦܘܩܕܢܗ ܕܐܒܓܪ ܡܠܟܐ܂ ܟܕ ‏‏ܡܬܦܪܢܣܝܢ ܗܘܘ ܡܢ ܕܡܠܟܐ ܘܡܢ ܕܚܐܪ̈ܘܗܝܿ܂\n ܘܡܿܝܬܝܢ ܡܢܗܘܢ ‏‏ܠܒܝܬܐ ܕܐܠܗܐܿ܂ ܘܡܢܗܘܢ ܠܦܘܪܢܣܐ ܕܡ̈ܣܟܢܐ܂ ܥܡܐ ܕܝܢ ܣܓܝܐܐ ‏‏ܟܠܝܘܡ\n ܒܝܘܡܼ܂ ܟܢܿܫܝܢ ܗܘܘ ܘܐܿܬܝܢ ܠܨܠܘܐ ‏‏ܕܬܫܡܫܬܐ܂ ܘܠܕܝܬܩܐ ܥܬܝܩܬܐ ܘܚܕܬܐ ‏‏ܕܕܝܛܣܪܘܢ܂\n ܘܒܚܼܝܬ ܡܝ̈ܬܐ ܡܗܝܡܢܝܢ ܗܘܘܼ܂ ‏‏ܘܠܥܢܝ̈ܕܝܗܘܢ ܒܣܒܪܐ ܕܢܘܚܡܐ ܩܿܒܪܝܢ ܗܘܘ܂ ܘܥܐ̈ܕܐ ܕܥܕܬܐܼ\n ‏‏ܒܙܒܢܝ̈ܗܘܢ ܥܒܕܝܢ ܗܘܘ܂ ܘܟܠ ܝܘܡ ܒܫܗܪܐ ܕܥܕܬܐܼ ‏‏ܐܡܝܢܝܢ ܗܘܘ܂ ܘܣܘܥܪ̈ܢܐ ܕܙܕܩ̈ܬܐܼ\n ܣܥܪܝܢ ܗܘܘ܂ ܨܝܕ ܟܪ̈ܝܗܐܼ ܘܚܠܝ̈ܡܐ܂ ‏‏ܐܝܟ ܝܘܠܦܢܗ ܕܐܕܝ ܕܨܐܕܝܗܘܢ܂ \n ܘܒܚܕܪ̈ܝܗܿ ‏‏ܕܡܕܝܢܬܐܼ ܥܕ̈ܬܐ ܡܬܒܼ̈ܢܝܢ ܗ̈ܘܝ܂ ܘܐܝܕܐ ܕܟܗܢܘܬܐܿ ܡܩܿܒܠܝܢ ܗܘܘ ܡܢܗܼ\n ‏‏ܣܓ̈ܝܐܐ܂ ܗܟܢܐ ܕܐܦ ܡܕܢܚ̈ܝܐܼ܂ ܒܕܡܼܘܬ ܬܓܪ̈ܐܼ܂ ܠܒܝܬ ‏‏ܪ̈ܗܘܡܝܐ ܥܒܪܝܢ ܗܘܘܿ܂ ܕܢܚܙܘܢ\n ܗܘܘ ܐܬܘ̈ܬܐ ܕܥܒܿܕ ܗܘܐ‎‏ ‏‏ܐܕܝ܂ ܘܐܝܠܝܢ ܕܡܬܬܠܡܕܝܢ ܗܘܘ ܡܢܗܘܢܼ܂ ܡܩܿܒܠܝܢ ܗܘܘ ‏‏ܡܢܗܘܢ\n ܐܝܕܐ ܕܟܗܢܘܬܐ܂ ܘܒܐܬܪܐ ܕܝܠܗܘܢ ܕܐܬܘܪ̈ܝܐܼ܂ ‏‏ܠܒ̈ܢܝ ܥܡܗܘܢ ܡܬܠܡܕܝܢ ܗܘܘ܂ ܘܒ̈ܬܐ ܕܨܠܘ̈ܬܐܿ\n ܒܟܣܝܐܼ ܬܡܿܢ ܥܒܕܝܢ ܗܘܘ܂ ܡܢ ܩܢܛܐ ܕܣܓ̈ܕܝ ܠܢܘܪܐ ܘܡܝܩܪ̈ܝ ‏‏ܠܢܘܪܐ܂ ܢܪܣܝ ܕܝܢ ܡܠܟܐ\n ܕܐܬܘܪ̈ܝܐ܃ ܟܕ ܫܡܼܥ ܗܘܐ ܗܢܼܝܢ ‏‏ܗܠܝܢ ܕܥܿܒܕ ܐܕܝ ܫܠܝܚܐ܃ ܫܠܼܚ ܗܘܐ ܠܗ ܠܐܒܓܪ ܡܠܟܐ܂\n ‏‏ܕܐܘ ܫܕܪ ܠܝ ܓܒܪܐ ܗܿܘ ܕܗܠܝܢ ܐܬܘ̈ܬܐ ܥܒܿܕ ܨܐܕܝܟ܃ ‏‏ܕܐܚܙܝܘܗܝ ܘܐܫܡܥ ܡܠܬܗܼ܂ ܐܘ ܫܠܘܚ\n ܠܝ ܟܘܠ ܐܝܠܝܢ ܕܚܼܙܝܬ ‏‏ܕܥܒܼܕ ܒܟܪܟܐ ܕܝܠܟ܂ ܘܟܬܼܒ ܗܘܐ ܠܗ ܐܒܓܪ ‏‏ܠܢܼܪܣܝ܂ ܘܐܘܕܥܗ ܗܘܐܼ\n ܟܠܗܿ ܬܫܥܝܬܐ ܕܫܪܒܗ ܕܐܕܝ܂ ܡܢ ܫܘܪܝܐܼ ‏‏ܠܫܘܠܡܐ܂ ܘܠܐ ܫܒܼܩ ܗܘܐ ܡܕܡ ܕܠܐ ܟܬܼܒ ܗܘܐ ܠܗ܂ ܟܕ\n ܕܝܢ ܫܡܼܥ ‏‏ܗܘܐ ܢܼܪܣܝ ܐܝܠܝܢ ܕܐܬܟܬܒ ܗ̈ܘܝ ܠܗܼ܂ ܬܡܼܗ ܗܘܐ ܘܐܬܼܕܡܪ܂ ܐܒܓܪ ‏‏ܕܝܢ ܡܠܟܐ܃\n ܡܛܠ ܕܠܐ ܐܫܟܚ ܗܘܐ ܕܢܥܒܪ ܠܒܝܬ ܪ̈ܗܘܡܝܐ܃ ܘܢܐܙܠ ‏‏ܗܘܐ ܠܦܠܣܬܝܢܐ ܘܢܩܿܛܠ ܗܘܐ ܠܝܗ̈ܘܕܝܐ܃\n ܥܠ ܕܙܩܦܘ ‏‏ܗܘܘ ܠܡܫܝܚܐܼ܂ ܟܬܼܒ ܗܘܐ ܐܓܪܬܐܼ܂ ܘܫܕܪ ܗܘܐ ܠܘܬ ‏‏ܛܝܒܪܝܘܣ\n ܩܣܪ܂ ܟܕ ܟܬܼܒ ܒܗܼܿ ܗܟܢܐ܂ ܐܒܓܪ ܡܠܟܐ ܠܡܪܢ ܛܝܒܪܝܣ ܩܣܪܼ ‏‏ܫܠܡ܂ ܟܕ ܝܕܥܿ ܐܢܐ܃ ܕܡܕܡ ܡܢ\n ܡܠܟܘܬܟ ܠܐ ܡܬܟܣܐܼ܂ ܟܬܿܒ ‏‏ܐܢܐ ܘܡܘܕܥ ܐܢܐ ܠܫܠܛܢܟ ܕܚܝܠܐ ܘܪܒܐ܂ ܕܝܗ̈ܘܕܝܐ ܕܬܚܝܬ ܐܝܕܟ\n ‏‏ܕܥܡܪܝܢ ܒܐܬܪܐ ܕܦܠܣܛܝܢܐܼ܂ ܐܬܿܟܢܫܘ ܗܘܘܼ ܘܙܩܦܘ ܗܘܘ ܕܠܐ ‏‏ܣܟܠܘܬܐ ܕܡܘܬܐ ܠܡܫܝܚܐ܂ ‏‏ܟܕ\n ܥܒܿܕ ܗܘܐ ܩܕܡܝܗܘܢ ܐܬܘ̈ܬܐ ܘܬܕܡܪ̈ܬܐܿ܂ ܘܡܚܘܐ ܗܘܐ ܠܗܘܢ ‏‏ܚܝ̈ܠܐ ܚܣ̈ܝܢܐ ܘܐܬܘ̈ܬܐ܂ ܗܟܢܐܼ\n ܕܐܦ ܡܝ̈ܬܐ ܐܚܝ ‏‏ܗܘܐ ܠܗܘܢ܂ ܘܒܥܕܢܐ ܕܙܩܦܘܗܝ ܗܘܘܼ܂ ܚܼܫܟ ‏‏ܫܡܫܐܼ ܘܙܥܼܬ ܐܪܥܐ܂ ܘܪܥܼܠ\n ܗ̈ܘܝ ܟܘܠܗܝܢ ܒܪ̈ܝܬܐ܂ ܘܐܝܟ ܕܡܢ ܨܐܕܝܗܘܢ ܒܗܢܐ ܣܘܥܪܢܐܼ܂ ܐܘܦܼܝܬ ‏‏ܗܘܬ ܠܗܿ ܟܘܠܗܿ ܒܪܝܬܐ\n ܘܥܡܘܪ̈ܝܗܿ‍܂ ܘܡܟܝܠ ܡܠܟܘܬܟ ‏‏ܝܕܥܐܼ܂ ܡܢܐ ܙܕܩ ܕܬܦܩܘܕ ܥܠ ܥܡܐ ܕܝܗ̈ܘܕܝܐ ܕܗܠܝܢ ܥܒܼܕ܂\n ܘܟܬܼܒ ܗܘܐ ‏‏ܛܝܒܪܝܘܣ ܩܣܪܼ܂ ܘܫܕܪ ܗܘܐ ܠܐܒܓܪ ܡܠܟܐ܂ ܘܗܟܢܐ ܟܬܼܒ ܠܗ܂ ‏‏ܕܐܓܪܬܐ ܕܫܪܝܪܘܬܟ\n ܕܠܘܬܝܼ܂ ܩܿܒܠܬܼ ܘܐܬܩܼܪܝܬ ܩܕܡܝ܂ ܥܠ ܡܕܡ ‏‏ܕܣܥܪܘ ܗܘܘ ܝܗ̈ܘܕܝܐ ܒܙܩܝܦܐ܂ ܘܐܦ ܦܝܠܛܘܣ\n ‏‏ܗܓܡܘܢܐܼ܂ ܟܬܼܒ ܗܘܐ ܘܐܘܕܥܗ ܠܐܘܠܒܝܢܣ ‏‏ܗܘܦܪܟܐ ܕܝܠܝܿ܂ ܥܠܝܗܝܢ ܕܗܠܝܢ ܕܟܬܼܒܬ ‏‏ܠܝ܂\n ܡܛܠ ܕܝܢ ܩܪܒܐ ܕܒܢ̈ܝ ܐܣܦܢܝܐ܃ ܕܡܪܕܘ ܥܠܝ ܩܐܡ ܒܗܢܐ ‏‏ܙܒܢܐܼ܂ ܡܛܠ ܗܢܐ ܠܐ\n ܐܫܿܟܚܬ ܕܐܬܒܥܗܿ ܠܨܒܘܬܐ ܗܕܐ܂ ܡܛܝܼܒ ‏‏ܐܢܐ ܕܝܢ ܕܡܐ ܕܗܘܼܐ ܠܝ ܫܠܝܐܼ܂ ܐܦܩܘܕ ܥܠܝܗܘܢ\n ܢܡܘܣܐܝܬ܂ ܥܠ ‏‏ܝܗ̈ܘܕܝܐ ܕܠܐ ܣܥܪܘ ܢܡܘܣܐܝܬ܂ ܘܡܛܠ ܗܢܐ ܐܦ ܦܝܠܛܘܣ ‏‏ܕܥܒܝܕ ܗܘܐ ܠܝ ܬܡܿܢ\n ܗܓܡܘܢܐܼ܂ ܫܿܕܪܬ ܚܠܦܘܗܝ ܐܚܪܢܐ܂ ܘܫܪܝܬܗ ܠܗܼ ‏‏ܒܨܥܪܐ܂ ܥܠ ܕܢܦܼܩ ܡܢ ܢܡܘܣܐ ܘܥܒܼܕ ܗܘܐ\n ܨܒܝܢܐ ܠܝܗ̈ܘܕܝܐܿ܂ ܘܙܩܼܦ ‏‏ܗܘܐ ܠܡܫܝܚܐ ܠܢܝܚܗܘܢ ܕܝܗ̈ܘܕܝܐ܂ ܗܿܘ ܕܐܝܟ ܕܫܡܿܥ ܐܢܐ\n ‏‏ܥܠܝܗܘܢܼ܂ ܚܠܦ ܙܩܝܦܐ ܕܡܘܬܐ ܕܢܬܝܩܪ ܘܠܿܐ ܗܘܐܼ܂ ‏‏ܘܢܣܬܓܕ ܡܢܗܘܢ ܙܕܩܿ ܗܘܐ܂ ܝܬܝܪܐܝܬ\n ܕܒܥܝ̈ܢܝܗܘܢ ܚܿܙܝܢ ‏‏ܗܘܘ ܟܠ ܡܕܡ ܕܥܼܒܕ ܗܘܐ܂ ܐܢܬ ܕܝܢ ܐܝܟ ܫܪܝܪܘܬܟ ܕܠܘܬܝ܃ ܘܩܝܼܡܐ\n ‏‏ܫܪܝܪܐ ܕܝܠܟ ܘܕܐܒܗ̈ܝܟܼ܂ ܫܦܝܪ ܥܒܼܕܬ ܕܟܬܼܒܬ ܠܝ ܗܟܢܐ܂ ܘܩܿܒܠܗ ܗܘܐ ‏‏ܐܒܓܪ ܡܠܟܐ\n ܠܐܪܣܛܝܕܣܿ܂ ܕܐܫܬܕܪ ܗܘܐ ܡܢ ܛܝܒܪܝܣ ‏‏ܩܣܪ ܨܐܕܘܗܝ܂ ܘܦܢܼܐ ܗܘܐ ܫܕܪܗ ܗܘܐ ܒܕܫ̈ܢܐ\n ܕܐܝܩܪ̈ܐܿ܂ ‏‏ܕܙܕܿܩ ܠܗܿܘ ܡܿܢ ܕܫܕܪܗ ܠܘܬܗ܂ ܘܢܦܼܩ ‏‏ܡܢ ܐܘܪܗܝܼ܂ ܘܐܙܼܠ ܗܘܐܼ ܠܬܝܩܼܢܘܬܐ܂\n ‏‏ܐܝܟܐ ܕܐܝܬܘܗܝ ܗܘܐ ܩܠܘܕܝܣ ܬܪܝܢܐ ܕܡܠܟܐ܂ ܘܡܢ ܬܡܿܢ ‏‏ܬܘܒ ܐܙܼܠ ܗܘܐܼ ܠܐܪܛܝܩܐ܂ ܕܬܡܿܢ\n ܗܘܐ ܛܝܒܪܝܘܣ ܩܣܪ܂ ܓܐܝܣ ܕܝܢ܃ ‏‏ܦܢܝ̈ܬܐ ܕܚܕܪ̈ܘܗܝ ܕܝܠܗ ܕܩܣܪ ܢܛܿܪ ܗܘܐ܂\n ܘܐܫܬܥܝ ܗܘܐ ‏‏ܘܐܦ ܗܼܘ ܐܪܣܛܝܕܣ ܩܕܡ ܛܝܒܪܝܘܣ ܥܠ ܚܝ̈ܠܐ ܕܥܒܼܕ ܗܘܐ ܐܕܝܿ܂ ܩܕܡ ‏‏ܐܒܓܪ\n ܡܠܟܐ܂ ܘܡܢ ܕܗܘܼܐ ܗܘܐ ܠܗ ܫܠܝܐ ܡܢ ܩܪܒܐܼ܂ ‏‏ܫܕܪ ܗܘܐ ܩܿܛܠ ܡܢ ܪ̈ܫܢܐ ܕܝܗ̈ܘܕܝܐܿ܂ ‏‏ܕܐܝܬ\n ܗܘܐ ܒܦܠܣܛܝܢܐ܂ ܘܟܕ ܫܡܼܥ ܗܘܐ ܐܒܓܪ ܡܠܟܐܼ܂ ܚܼܕܝ ܗܘܐ ‏‏ܒܗܕܐܼ ܛܒ܂ ܕܩܿܒܠܘ ܗܘܘ ܝܗ̈ܘܕܝܐ\n ܡܣܡ ܒܪܫܐ ܐܝܟ ܕܙܕܿܩ܂ ܂ ܘܡܢ ܒܬܪ ‏‏ܫܢ̈ܝܐ ܕܒܢܼܐ ܗܘܐ ܐܕܝ ܫܠܝܚܐ ܥܕܬܐ ܒܐܘܪܗܝ܃ ܘܐܬܩܢܗܿ\n ܗܘܐ ܒܟܠ ‏‏ܡܕܡ ܕܙܕܿܩ ܗܘܐ ܠܗܿ܃ ܘܬܠܡܕ ܗܘܐ ܠܣܘܓܐܐ ܕܐܢܫܘܬܐ ܕܡܕܝܢܬܐ܃ ‏‏ܘܐܦ ܒܩܘܪ̈ܝܐ\n ܚܪ̈ܢܝܬܐ ܕܪ̈ܚܝܩܢ ܘܕܩܪ̈ܝܒܼܢ܂ ܒܢܼܐ ܗܘܐ ܥܕ̈ܬܐܿ ܘܟܠܠܼ ‏‏ܘܨܒܼܬ܂ ܘܡܫ̈ܡܫܢܐ ܘܩܫܝ̈ܫܐܼ ܐܩܝܡ\n ܗܘܐ ܒܗܝܢ܂ ܘܘܕܩܿܪܝܢ ‏‏ܗܘܐ ܟܬܒ̈ܐܼ ܐܠܦ ܗܘܐ ܒܗܝܢ ܘܛܟ̈ܣܐ ܕܬܫܡܫܬܐܿ ܠܓܘܼ ‏‏ܘܠܒܪ ܐܠܼܦ\n ܗܘܐ܂ ܒܬܪ ܗܠܝܢ ܟܠܗܝܼܢ܂ ܐܬܟܪܗ ܗܘܐ ‏‏ܟܘܪܗܢܐ ܕܢܿܦܩ ܗܘܐ ܒܗ ܡܢ ܥܠܡܐ ܗܢܐ܂ ܘܩܪܐ ܗܘܐ ܠܐܓܝ\n ܩܕܿܡ ‏‏ܟܠܗ ܟܢܫܐ ܕܥܕܬܐܼ܂ ܘܩܿܪܒܗ ܗܘܐܼ ܘܥܒܼܕܗ ܗܘܐ ܡܕܒܪܢܐ ܘܦܩܘܕܐ ‏‏ܒܕܘܟܬܗ܂ ܘܠܦܠܘܛ\n ܕܡܫܡܫܢܐ ܗܘܐܼ܂ ܥܒܼܕܗ ܗܘܐܼ ܩܫܝܫܐ܂ ܠܥܒܼܕܫܠܡܐ ‏‏ܕܣܿܦܪܐ ܗܘܐ܃ ܥܒܼܕܗ ܗܘܐܼ ܡܫܡܫܢܐ܂ ܘܟܕ\n ܟܢܝܫܝܢ ܗܘܘ ܘܩܝܿܡܝܢ ܠܘܬܗ܃ ‏‏ܚܐܪ̈ܐ ܘܪ̈ܫܢܐ܃ ܒܪ ܟܠܒܐ ܘܒܪ ܙܛܝܼ ܘܡܪܝܗܒ ܒܪ ܒܪ ܫܡܫ܃\n ܘܣܢܼܩ ܒܪ ‏‏ܥܘܝܕܐ܃ ܘܦܝܪܘܙ ܒܪ ܦܛܪܝܩ ܥܡ ܫܪܟܐ ܕܚܒܪ̈ܝܗܘܢܼ܂ ܐܡܼܪ ‏‏ܠܗܘܢ\n ܐܕܝ ܫܠܝܚܐ܂ ܝܕܥܝܢ ܐܢܬܘܢ ܘܣܗܕܝܢ ܐܢܬܘܢ ܟܠܟܘܢ ‏‏ܕܫܡܥܝܢ ܠܝܼ܂ ܕܟܠ ܡܕܡ ܕܡܟܪܙ ܗܿܘܝܬ\n ܠܟܘܢܼ ܘܡܿܠܦ ܗܿܘܝܬ ܠܟܘܢ܃ ܘܫܡܥܝܢ ‏‏ܗܘܝܬܘܢ ܡܢܝܼ܂ ܗܟܢܐ ܐܿܬܕܒܪܬ ܒܝܢܬܟܘܢ܂ ܘܚܙܝܬܘܢܼ ܐܦ\n ܒܥܿܒ̈ܕܐ܂ ‏‏ܡܛܘܠ ܕܗܟܢܐ ܦܩܿܕ ܠܢ ܡܪܢܿ ܕܗܿܘ ܡܕܡ ܕܡܟܪܙܝܢ ܚܢܢ ܒܡ̈ܠܐ ܩܕܡ ܥܡܐܼ܂ ‏‏ܒܥܿܒܕܐ\n ܗܿܘܝܢ ܚܢܢ ܣܥܪܝܢ ܚܢܢ ܠܗ ܩܕܡ ܟܠ ܐܢܫ܂ ܘܐܝܟ ܛܟ̈ܣܐ ‏‏ܘܢܡ̈ܘܣܐ ܕܣܼܝܡܝܢ ܒܐܪܫܠܡ\n ‏‏ܘܡܬܿܕܒܪܝܢ‏ ܒܗܘܢ ܐܦ ܫܠܝܚ̈ܐ ܚܒܪ̈ܝܼ܂ ܗܟܢܐ ܐܦ ܐܢܬܘܢܼ܂ ‏‏ܠܐ ܬܫܿܢܘܢ ܡܢܗܘܢܼ ܘܠܐ\n ܬܒܿܨܪܘܢ ܡܢܗܘܢ ܡܕܡ܂ ܐܝܟܢܐ ܕܐܦ ܐܢܐ ‏‏ܒܗܘܢ ܗܼܘ ܡܬܿܕܒܪ ܗܿܘܝܬ ܒܝܢܬܟܘܢ܂ ܘܠܐ ܫܿܢܝܬ\n ܡܢܗܘܢ ‏‏ܠܝܡܝܢܐ ܘܠܣܡܠܐܼ܂ ܕܠܐ ܐܿܬܢܟܪܐ ܗܿܘܝܬ ܠܚ̈ܝܐ ‏‏ܡ̈ܠܝܟܐ ܕܢܛܝܪܝܢ ܠܐܝܠܝܢ ܕܒܗܠܝܢ\n ܡܬܿܕܒܪܝܢ܂ ܐܙܕܗܪܘ ܗܟܝܠ ܒܬܫܡܫܬܐ ‏‏ܗܕܐ ܕܐܚܝܕܝܢ ܐܢܬܘܢ܂ ܘܒܕܚܠܬܐܿ ܘܒܪܬܝܬܐܼ ܗܘܼܝܬܘܢ\n ܩܝܿܡܝܢ ܒܗܿ܂ ܘܡܫܡܫܝܼܢ ܟܠ ܝܘܡ܂ ܠܐ ܗܘܼܝܬܘܢ ܡܫܡܫܝܢ ܒܗܿ ‏‏ܒܥ̈ܝܕܐ ܒܣ̈ܝܐ܂ ܐܠܐܼ ܒܦܘܪܫܢܐ\n ܕܗܝܡܢܘܬܐ܂ ܘܬܫܒܚ̈ܬܗ ܕܡܫܝܚܐܿ ܡܢ ‏‏ܦܘܡܟܘܢܼ ܠܐ ܢܒ̈ܛܠܢ܂ ܘܡܐܝܢܘܬܐ ܒܫܪܪܐ ܕܥ̈ܕܢܐ\n ‏‏ܠܘܬܟܘܢܼ ܠܐ ܬܬܩܪܒ܂ ܐܙܕܗܼܪܘ ܒܫܪܪܐ ܕܐܚܝܕܝܢ ܐܢܬܘܢܿ܂ ܘܒܝܘܠܦܢܐ ‏‏ܕܩܘܫܬܐ ܕܩܒܿܠܬܘܢܿ܂\n ܘܒܝܪܬܘܬܐ ܕܚ̈ܝܐ ܕܡܿܓܥܠ ܐܢܐ ܠܟܘܢ܂ ‏‏ܡܛܠ ܕܩܕܡ ܒܝܡ ܕܡܫܝܚܐ ܡܬܬܒܥܝܢ ܐܢܬܘܢ\n ܠܗܼܿ܂ ܡܐ ܕܥܒܿܕ ܚܘܫܒܢܐ ‏‏ܥܡ ܪ̈ܥܘܬܐ ܘܥ̈ܠܢܐܿ܂ ܘܡܐ ܕܢܣܿܒ ܟܣܦܗ ܡܢ ܬܓܪ̈ܐ ܒܪܒܝܬܐ\n ‏‏ܕܝܘܬܪ̈ܢܐ܂ ܒܪ ܡܠܟܐ ܗܘ ܓܝܪ܂ ܘܐܙܼܠ ܘܢܣܿܒ ܡܠܟܘܬܐ ܘܢܗܦܘܟ܂ ‏‏ܘܢܐܬܐ ܘܢܥܼܒܕ ܢܘܚܡܐܼ\n ܠܟܠܗܘܢ ܒܢ̈ܝ ܐܢܫܐ܂ ܘܗܝܕܝܢ ܝܬܿܒ ܥܠ ܟܘܪܣܝܐ ‏‏ܕܟܐܢܘܬܐܿ ܘܕܐܿܢ ܡܝ̈ܬܐ ܘܚܝ̈ܐ ܐܝܟ ܕܐܡܼܪ\n ܠܢ܂ ܥܝܢܐ ‏‏ܟܣܝܬܐ ܕܪܥܝܢܟܘܢ ܡܢ ܪܘܡܐ ܥܠܝܐܼ ܠܐ ‏‏ܬܬܥܡܝܨ܂ ܕܠܐ ܢܣܓܝܢ ܬܘܩ̈ܠܬܟܘܢ ܒܐܘܪܚܐ\n ܕܠܝܬ ܒܗܿ ܬܘܩ̈ܠܬܐܼ܂ ‏‏ܘܐܦ ܠܐ ܬܘܫܐ ܣܢܝܐ ܒܫܒܝ̈ܠܝܗܿ܂ ܗܘܼܝܬܘܢ ܒܥܿܝܢ ‏‏ܐܢܬܘܢ ܐܒ̈ܝܕܬܐ܂\n ܘܦܩܕܝܢ ܐܢܬܘܢ ܕܛܥ̈ܝܢ܂ ܘܚܿܕܝܢ ܐܢܬܘܢ ܒܫܟܝܚ̈ܬܐ܂ ‏‏ܗܘܼܝܬܘܢ ܥܨܒܝܢ ܬܒܝܪ̈ܬܐܼ܂ ܘܢܛܪܝܢ\n ܐܢܬܘܢ ܫܡܝܼ̈ܢܬܐ܂ ܡܛܘܠ ‏‏ܕܒܐ̈ܝܕܝܟܘܢ ܡܬܬܒܥܢ ܢܩ̈ܘܬܗ ܕܡܫܝܚܐ܂ ܠܐ ܗܘܼܝܬܘܢ ܚܝܪܝܢ ܐܢܬܘܢ\n ‏‏ܠܐܝܩܪܐ ܥܒܘܪܐ܂ ܪܥܿܝܐ ܓܝܪ ܕܚܐܪ ܕܢܬܝܩܪ ܡܢ ܡܪܥܝܬܗܼ܂ ܒܝܫ ܒܝܫ ‏‏ܩܝܡܐ ܡܢܗ ܡܪܥܝܬܗ܂\n ܬܿܗܘܐ ܣܓܝܐܐ ܒܛܝܠܘܬܟܘܢ ܥܠ ܐܡܪ̈ܐ ‏‏ܫܒܪ̈ܐܿ܂ ܕܡܠܐܟ̈ܝܗܘܢ ܚܿܙܝܢ ܦܪܨܘܦܗ ܕܐܒܐ ܕܠܐ ܡܬܚܙܐ܂\n ܘܠܐ ‏‏ܬܗܘܘܢ ܟܐܦܐ ܕܬܘܩܠܬܐ ܩܕܡ ܥܘܝܪ̈ܐ܂ ܐܠܐ ܢܩ̈ܠܝ ܐܘܪܚܐ ܘܫܒܝܠܐ ‏‏ܒܐܬܪܐ ܥܣܩܐܿ܂ ܒܝܢܬ\n ܝܗ̈ܘܕܝܐ ܙܩܘ̈ܦܐ ܘܚܢ̈ܦܐ ܛܥ̈ܝܐ܂ ܥܡ ܗܠܝܢ ܗܼܘ ‏‏ܓܝܪ ܒܠܚܘܕ ܬܪ̈ܝܢ ܓܒ̈ܝܢ\n ܐܝܬ ܠܟܘܢ ‏‏ܩܪܒܐܿ܂ ܕܬܚܘܘܢ ܫܪܪܐ ܕܗܝܡܢܘܬܐ ܕܐܚܝܕܝܢ ܐܢܬܘܢ܂ ܘܟܕ ‏‏ܫܠܼܝܢ ܐܢܬܘܢܼ܂ ܚܙܬܟܘܢ\n ܡܢܟܦܬܐ ܘܝܩܝܪܬܐܿ܂ ܬܗܘܐ ܡܩܼܪܒܐ ܚܠܦܝܟܘܢܿ܂ ‏‏ܥܡ ܗܿܢܘܢ ܕܣܿܢܝܢ ܠܩܘܫܬܐ ܘܪܚܿܡܝܢ ܠܫܘܩܪܐ܂\n ܠܐ ‏‏ܬܗܘܘܢ ܡܩܦܚܝܢ ܠܡܣܟ̈ܢܐ ܩܕܡ ܥܬܝܪ̈ܐ܂ ܣܿܦܩ ܠܗܘܢ ܓܝܪܼ ܢܓܼܕܐ ‏‏ܒܝܼܫܐ ܕܡܣܟܢܘܬܗܘܢܿ\n ܠܐ ܬܬܓܢܼܒܘܢ ܒܚܘ̈ܫܒܐ ܣܢ̈ܝܐ ܕܣܛܢܐܼ܂ ܕܠܐ ‏‏ܬܗܘܘܢ ܥܪ̈ܛܠܝܐ ܡܢ ܗܝܡܢܘܬܐ ܕܠܒܝܫܝܢ ܐܢܬܘܢ܂\n ܦܫܝܩ ܗܼܘ ܓܝܪ ‏‏ܟܦܘܪܝܐ ܡܢ ܗܝܡܢܘܬܐܼ܂ ܐܝܟ ܕܕܠܝܠܿ ܚܛܗܐ ܡܢ ܙܕܝܩܘܬܐ܂ ܐܙܕܗܪܘ ‏‏ܗܟܝܠ ܡܢ\n ܙܩ̈ܘܦܐ ܘܠܐ ܬܗܘܘܢ ܠܗܘܢ ܪ̈ܚܿܡܐܼ܂ ܕܠܐ ܬܬܒܥܘܢ ‏‏ܥܡܗܘܢ ܕܡܗ ܕܡܫܝܚܐ ܕܡܠܼܝܢ ܐܝ̈ܕܝܗܘܢܿ\n ܘܝܕܥܝܢ ܐܢܬܘܢ ܘܣܗܕܝܢ ‏‏ܐܢܬܘܢ܃ ܕܟܠܡܕܡ ܕܐܡܪܝܢ ܐܢܚܢܢ ܘܡܠܦܝܢܢ ܒܫܪܒܗ ܕܡܫܝܚܐܼ܂ ܟܬܝܒ ܗܼܘ\n ‏‏ܒܣܼܦܪܐ ܕܢܒ̈ܝܐܼ ܘܣܝܡ ܨܐܕܝܗܘܢܿ ܘܣܗ̈ܕܢ ܡ̈ܠܝܗܘܢ ܠܡܠܦܢܘܬܢܿ܂ ܥܠ ‏‏ܕܝܢܼܗ ܘܚܫܗ ܘܩܝܡܼܬܗ\n ܘܣܘܠܩܗ ܕܡܫܝܚܐ܂ ܘܠܐ ܝܕܥܝܢ ܕܟܕ ܩܝܿܡܝܢ ‏‏ܠܩܘܒܠܼܢ܂ ܠܘܩܒܠ ܡ̈ܠܐ ܕܢܒ̈ܝܐ ܩܝܿܡܝܢ܂ ܘܐܝܟܢܐ\n ܕܒܚ̈ܝܝܗܘܢ ܪܕܦܝܢ ܗܘܘ ‏‏ܠܗܘܢ ܠܢܒ̈ܝܐܼ܂ ܗܟܢܐ ܐܦ ܗܫܐ ܡܢ ܒܬܪ ܡܘ̈ܬܝܗܘܢܼ܂ ܪܕܦܝܢ ܠܗ ܠܫܪܪܐ\n ‏‏ܕܟܬܝܒ ܒܢܒ̈ܝܐ܂ ܐܙܕܗܪܘ ܬܘܒ ܐܦ ܡܢ ܚܢ̈ܦܐܿ܂ ܕܣܓܕܝܢ ܠܫܡܫܐ ‏‏ܘܠܣܗܪܐܿ܂ ܘܠܒܝܠ ܘܠܢܿܒܘ܃\n ܘܠܫܪܟܐ ܕܩܿܪܝܢ ܠܗܘܢ ܗܿܢܘܢ ܐܠܗ̈ܐ܂ ‏‏ܟܕ ܠܘ ܐܠܗ̈ܐ ܐܢܘܢ ܒܟܝܢܗܘܢܿ ܥܪܘܩܘ\n ܗܟܝܠ ܡܢܗܘܢ܂ ܡܛܘܠ ܕܠܒܪ̈ܝܐ ‏‏ܘܠܥܒ̈ܝܕܐ ܣܓܕܝܢ܂ ܘܐܝܟ ܕܫܡܝܥ ܠܟܘܢ ܡܢ ܩܕܝܡܼ܂ ܟܠܗ ܕܐܬܼܐ\n ܡܪܢ ‏‏ܠܥܠܡܐܼ܂ ܕܠܐ ܬܘܒ ܢܣܬܓܕܢ ܘܢܬܝܩܪ̈ܢ ܒܪ̈ܝܬܐ܂ ܡܛܘܠ ܕܒܪܡܙܐ ܗܘ ‏‏ܕܥܒܘܕܗܝܢ ܩܝ̈ܡܢ܂\n ܘܐܡܬܝ ܕܨܒܿܐ ܫܿܪܐܼ ܘܡܒܿܛܠ ܠܗܝܢ܃ ܘܗ̈ܘܼܝܢ ܐܝܟ ܕܠܐ ‏‏ܐܝܬܝܗܝܢ܂ ܗܘ ܓܝܪ ܨܒܝܢܐ ܕܒܼܪܐ\n ܐܢ̈ܝܢ ܠܒܪ̈ܝܬܐܼ܂ ܚܪܪ ܐܢܘܢ ܠܒܢܝ̈ܢܫܐ ‏‏ܡܢ ܢܝܪܐ ܕܚܢܦܘܬܐ ܕܒܪ̈ܝܬܐ܂ ܝܕܥܝܢ ܐܢܬܘܢ ܓܝܪܼ܂\n ܕܟܠ ܡܿܢ ܕܣܓܿܕ ‏‏ܠܥܒܼ̈ܕܐ ܕܡܠܟܐ ܥܡ ܡܠܟܐܼ܂ ܡܘܬܐ ܕܣܝܦܐ ܡܫܟܚ ܠܗ ܒܣܓܕܬܗ܂ ܠܐ ‏‏ܬܗܘܘܢ\n ܡܥܩܿܒܝܢ ܥܠ ܟܣܝ̈ܬܐܿ܂ ܘܡܿܫܐܠܝܢ ܥܠ ܣܬܝܪ̈ܬܐܿ܂ ܕܟܬ̈ܝܒܢ ‏‏ܒܟܬܒ̈ܐ ܩܕ̈ܝܫܐ ܕܐܚܝܕܝܢ ܐܢܬܘܢ܂\n ܠܐ ܬܗܘܘܢ ܕܝܿܢܝܢ ܠܡ̈ܠܐ ܕܢܒ̈ܝܐ܂ ‏‏ܐܬܕܟܪܘ ܘܚܙܘܼ ܕܒܪܘܚܐ ܕܐܠܗܐ ܐܡܝܪ̈ܢ܂ ܘܡܿܢ ܕܠܢܒ̈ܝܐ\n ܪܫܐܼ܂ ܠܪܘܚܐ ‏‏ܗܘ ܕܐܠܗܐ ܪܫܿܐܼ ܘܕܐܿܢ܂ ܗܿܝ ܕܚܣ ܠܟܘܢ ܡܢ ܗܕܐ܂ ܡܛܠ ܕܐܘܪ̈ܚܬܗ ‏‏ܕܡܪܝܐܼ\n ܬܪ̈ܝܨܢ ܐܢܝ̈ܢ܂ ܘܙܕܝ̈ܩܐ ܡܗܠܟܝܢ ܒܗܝܢ ܕܠܐ ܬܘܩܠܬܐܼ܂ ܘܟܦܘܪ̈ܐ ‏‏ܡܬܿܩܠܝܢ ܒܗܝܼܢ܂ ܡܛܘܠ\n ܕܠܝܬ ܠܗܘܢ ܥܝܢܐ ܟܣܝܬܐ ܕܪܥܝܢܐ ܟܣܝܐܿ܂ ܗܿܘ ‏‏ܕܠܐ ܣܢܝܩ ܥܠ ܫܘܐ̈ܠܐ ܕܠܝܬ ܒܗܘܢ ܝܘܬܪܢܐ܂\n ܐܠܐܼ ܐܢ ܚܘܣܪܢܐ܂ ‏‏ܐܬܕܟܪܘ ܕܝܢܼܐ ܕܠܘܚܡܐ ܕܢܒ̈ܝܐܿ܂ ܘܡܠܬ ܡܪܢ ܕܡܬܚܼܡܐ ܥܠ ܡ̈ܠܝܗܘܢܿ܂\n ‏‏ܕܒܢܘܪܐ ܗܘ ܕܐܿܢ ܡܪܝܐܿ܂ ܘܒܗܿ ܡܬܼܒܩܝܢ ܟܠܗܘܢ ܒܢܝ̈ܢܫܐ܂ ܡܛܠ ܗܢܐܼ ‏‏ܐܝܟ ܐܪ̈ܚܐ ܘܐܝܟ\n ܬܘ̈ܬܒܐ܃ ܕܒܿܝܬܝܢ ܘܡܿܩܕܡܝܢ ܠܒܬ̈ܝܗܘܢܼ܂ ܗܟܢܐ ‏‏ܗܘܼܬ ܚܫܝܒܐ ܠܟܘܢ ܢܦܫܟܘܢ\n ܒܥܠܡܐ ܗܢܐ܂ ܕܡܢ ܗܪܟܐ ܡܫܩܼܠܝܢ ‏‏ܐܢܬܘܢܼ܂ ܠܐܬܪ̈ܘܬܐ ܕܐܙܼܠ ܒܪܐ ܕܢܛܝܒ ܠܟܠ ܡܿܢ ܕܫܿܘܐ\n ܠܗܘܢ܂ ܡ̈ܠܟܐ ‏‏ܕܐܬܪ̈ܘܬܐܼ܂ ܚܝ̈ܠܘܬܗܘܢ ܐܙܠܝܢ ܩܕܡܝܗܘܢܿ܂ ܘܡܛܝܒܝܢ ܠܗܘܢ ܒܝܬ ܡܫܪܝܐ\n ‏‏ܠܐܝܩܪܗܘܢܿ ܗܢܐ ܕܝܢ ܡܠܟܐ ܕܝܠܼܢ܂ ܗܘܝܘ ܗܐ ܐܙܝܠ ܕܢܛܝܒ ܠܦܠܚ̈ܘܗܝܿ܂ ‏‏ܐܘ̈ܢܐ ܒܪ̈ܝܟܐ\n ܕܢܼܫܪܘܢ ܒܗܘܢ܂ ܠܐ ܗܘܐ ܓܝܪ ܣܪܝܩܐܝܬ ܒܼܪܐ ܐܠܗܐ ‏‏ܠܒܢܝ̈ܢܫܐ܂ ܐܠܐ ܕܢܗܘܘܢ ܠܗ ܣܓܘ̈ܕܐܼ\n ܘܡܫܒܚ̈ܢܐ܂ ܗܪܟܐܿ ܘܬܡܼܿܢ ܠܥܠܡ܂ ‏‏ܕܐܝܟ ܕܠܐ ܗܼܘ ܥܒܿܪܼ ܘܠܐ ܡܫܒܚ̈ܢܘܗܝ ܒܿܛܠܝܢ܂ ܡܛܠ\n ܗܠܝܢܿ ܘܐܦ ܗܼܘ ‏‏ܡܘܬܝ ܕܗܐ ܦܟܝܪ ܐܢܐ ܘܪܡܼܐ ܐܢܐ ܒܟܘܪܗܢܗܼ܂ ܐܝܟ ܫܢܬܐ ܕܠܠܝܐ ‏‏ܗܘܿܐ ܚܫܝܒ\n ܒܥܝ̈ܢܝܟܘܢܿ ܘܐܬܕܟܪܘ ܕܒܚܫܗ ܕܒܪܐܼ܂ ܥܒܼܪ ܘܒܼܛܠ ܡܘܬܗ ‏‏ܕܕܒܿܪ ܠܒܢ̈ܝ ܐܢܫܐܿ܂ ܘܣܛܢܐ\n ܕܡܚܼܛܐ ܠܣܓ̈ܝܐܐ ܘܡܩܼܪܒ ܥܡ ܫܪ̈ܝܪܐܿ܂ ‏‏ܕܢܗܘܘܢ ܕܠܐ ܫܪܪܐ܂ ܘܐܝܟܢܐ ܕܐܟܪܐ ܕܪܡܿܐ ܐܝܕܗ ܥܠ\n ܚܪܒܐ ܕܦܕܢܐ܃ ‏‏ܐܢ ܗܼܘ ܕܚܐܿܪ ܠܒܣܬܪܗ܃ ܠܐ ܡܫܟܚܝܢ ܬܪܝܨܝܢ ܚܛܘ̈ܛܐ ܩܕܡܘܗܝܼ܂ ‏‏ܗܟܢܐ ܐܦ\n ܐܢܬܘܢ ܕܐܬܩܪܝܬܘܢ ܠܡܘܗܒܬܐ ܗܕܐ ܕܬܫܡܫܬܐܼ܂ ‏‏ܗܘܼܝܬܘܢ ܙܗܝܪܝܼܢ܂ ܕܠܐ ܬܕܘܿܕܘܢ ܒܨܒܘ̈ܬܗ\n ܕܥܠܡܐ ܗܢܐ܂ ܕܕܠܡܐ ‏‏ܬܬܿܥܘܟܘܢ ܠܟܘܢ ܡܢ ܗܿܘ ܡܕܡ ܕܐܬܩܪܝܬܘܢ ܠܗ܂܂ ܠܪ̈ܫܢܐ ܘܠܕܝܢ̈ܐ\n ‏‏ܕܡܬܿܩܪܒܝܢ ܠܗܘܢܼ܂ ܟܕ ܠܐ ܢܣܒܝܢ ܐܢܬܘܢ ܒܐ̈ܦܝܗܘܢܼ ܒܡܕܡ܂ ܘܐܢ ܕܝܢ ‏‏ܡܣܿܟܠܝܼܢܿ ܗܘܼܝܬܘܢ\n ܡܿܟܣܝܢ ܐܢܬܘܢ ܠܗܘܢܼ ܟܐܢܐܝܬ܂ ܕܐܢܬܘܢ ‏‏ܬܚܘܘܢ ܦܪܗܣܝܐ ܕܬܪܝܨܘܬܟܘܢܼ܂\n ܘܗܼܢܘܢܼ ܢܬܟܿܘܢܘܢ܂ ܕܠܐ ܬܘܒ ܗܘܼܘ ‏‏ܡܬܿܕܒܪܝܢ ܒܨܒܝܢ ܢܦܫ̈ܬܗܘܢܿ ܗܕܐ ܕܝܢ ܒܛܝܠܼܘܬܐ ܬܗܘܐ\n ܠܟܘܢܼ ܟܠ ‏‏ܝܘܡ̈ܝ ܚܝܝ̈ܟܘܢ܂ ܕܟܠ ܒܬܪ ܫܦܝܪ̈ܬܐ ܗܘܼܝܬܘܢ ܪܗܛܝܢ܂ ܟܕ ܡܠܟܝܢ ܐܢܬܘܢܼ ‏‏ܐܦ\n ܠܐܚܪ̈ܢܐ ܥܠܝܗܝܢ܂ ܒܗܠܝܢ ܗܼܘ ܓܝܪ ܡܫܟܚܝܢ ܒܢ̈ܝ ܐܢܫܐܿ܂ ܚܝܝ̈ܗܘܢ ‏‏ܩܕܡ ܐܠܗܐ܂ ܐܘܪܝܬܐ ܕܝܢ\n ܘܢܒ̈ܝܐ ܘܐܘܢܓܠܝܘܢ܃ ܕܩܿܪܝܢ ܐܢܬܘܢ ܒܗܘܢ ‏‏ܒܟܠ ܝܘܡ ܩܕܡ ܥܡܐ܃ ܘܐܓܪ̈ܬܗ ܕܦܘܠܘܣ܃ ܕܫܕܪ ܠܢ\n ܫܡܥܘܢ ܟܐܦܐ ‏‏ܡܢ ܪܗܘܡܐ ܡܕܝܢܬܐ܃ ܘܦܪܟܣܣ ܕܬܪܥܣܪ ܫܠܝܚ̈ܐ܃ ܕܫܕܪ ܠܢ ܝܘܚܢܢ ܒܪ ‏‏ܙܒܕܝ ܡܢ\n ܐܦܣܣ܃ ܠܗܘܢ ܠܗܠܝܢ ܟܬܒ̈ܐܼ܂ ܗܘܝܬܘܢ ܩܪܝܢ ܒܗܘܢ ܒܥ̈ܕܬܗ ‏‏ܕܡܫܝܚܐ܂ ܘܥܡ ܗܠܝܢ ܬܘܒܿ ܡܕܡ\n ܐܚܪܝܼܢ ܠܐ ܬܩܼܪܘܢ܂ ܟܕ ܠܝܬ ܬܘܒ ‏‏ܡܕܡ ܐܚܪܝܢ ܕܟܬܝܒ ܒܗ ܫܪܪܐ ܕܐܚܝܕܝܢ ܐܢܬܘܢܿ ܐܠܐ ܐܢ\n ܟܬܒ̈ܐ ‏‏ܗܠܝܢ ܕܠܒܝܟܝܢ ܐܢܬܘܢ ܒܗܝܡܢܘܬܐ ܗܿܝ ܕܐܬܩܪܝܬܘܢ ܠܗܿ܂ ܘܡܪܢ ܐܒܓܪ ‏‏ܡܠܟܐ ܘܚܐܪ̈ܘܗܝ\n ܡܝܩܪ̈ܐ܃ ܕܫܡܼܥܘ ܡܕܡ ܕܡܿܠܠܬ ܩܕܡܝܟܘܢ ܝܘܡܢܐܼ܂ ‏‏ܣܦܩܝܢ ܕܢܗܘܘܢ ܠܝ ܣܗ̈ܕܐ ܒܬܪ ܡܘܬܝܼ\n ܕܡܠܦܢܘܬܗ ܕܡܪܢ ܐܬܼܟܿܪܙܬ ܩܕܡ ‏‏ܟܠ ܐܢܫܼ ܚܦܝܛܐܝܬ܂ ܘܡܕܡ ܥܡ ܡܠܬܗܼ ܠܐ ܩܿܢܝܬ ܒܥܠܡܐ܂ ܣܦܩܐ\n ܗܘܬ ‏‏ܠܝ ܓܝܪ ܡܠܬܗ ܕܥܬܿܪܬ ܒܗܿ܃ ܘܐܥܿܬܪܬ ܒܗܿ ܠܣܓ̈ܝܐܐܼ܂ ܕܗܼܝ ܬܬܠܘܐ ܠܝ ‏‏ܒܐܘܪܚܐ ܗܕܐ\n ܕܚܿܙܩ ܐܢܐ ܒܗܿ܃ ܩܕܡ ܡܫܝܚܐ ܕܫܕܪ ܒܬܪܝܿ܂ ܘܐܪܕܐ ܒܗܿ ‏‏ܠܘܬܗ܂ ܝܕܥܝܢ ܐܢܬܘܢ \n ܓܝܪ ܕܐܡܿܪܬ ܠܟܘܢܼ܂ ܕܢܦܫ̈ܬܐ ܟܠܗܝܢ ‏‏ܕܒܢܝ̈ܢܫܐ ܕܢܦܩ̈ܢ ܡܢ ܦܓܪܐ ܗܢܐ܂ ܠܐ ܡܝ̈ܬܢ܂ ܘܚ̈ܝܼܢ\n ܐ̈ܢܝܼܢ ܘܩܝܼ̈ܡܢܿ ܘܐܝܬ ‏‏ܠܗܝܢ ܐ̈ܘܢܐܼ ܘܒܝܬ ܡܫܪܝܐ ܕܢܘܿܚܐ܂ ܠܐ ܓܝܪ ܒܿܛܠ ܗܘܢܐ ܘܡܕܥܐ\n ‏‏ܕܢܦܫܐ܂ ܡܛܘܠ ܕܨܠܡܐ ܕܐܠܗܐ ܨܝܪ ܒܗܿ ܕܠܐ ܡܐܿܬ܂ ܠܐ ܗܘܐ ܓܝܪ ‏‏ܐܝܟ ܦܓܪܐ ܗܝ ܕܠܐ ܪܓܫܬܐܿ܂\n ܕܠܐ ܡܪܓܫ ܒܚܿܒܠܐ ܣܢܝܐ ܕܫܿܪܐ ‏‏ܥܠܘܗܝ܂ ܐܓܪܐ ܘܦܘܪܥܢܐܼ ܠܐ ܡܫܟܚܐ ܡܩܿܒܠܐ ܡܢ ܒܠܥܕܘܗܝ܂\n ܡܛܘܠ ‏‏ܕܠܐ ܗܘܐ ܕܝܠܗܿ ܗܼܘ ܒܠܚܘܕ ܥܡܠܐ܂ ܐܠܐܼ ܐܦ ܕܦܓܪܐ ܕܫܪܝܐ ܗܘܬ ‏‏ܒܗ܂ ܡܪ̈ܘܕܐ ܕܝܢ\n ܕܠܐܠܗܐ ܠܐ ܝܕܥܝܼܢ܂ ܡܬܬܘܝܢ ܬܡܿܢ ܕܠܐ ܝܘܬܪܢܐ܂ ‏‏ܐܢܬܘܢ ܕܝܢ ܕܐܝܬܝܟܘܢ ܕܡܫܝܚܐ܃ ܕܫܡܗ\n ܡܫܒܚܐ ܣܝܡ ܥܠܝܟܘܢ ‏‏ܘܡܡܠܟܼ܂ ܗܼܘ ܬܿܪܨ ܠܟܘܢ ܒܐܘܪܚܐ ܕܩܘܫܬܐܿ܂ ܕܬܪܕܘܢ ܒܗܿ ܘܬܡܿܢܥܘܢ\n ‏‏ܘܬܕܪܟܘܢܿ܂ ܠܗܿܘ ܡܕܡ ܕܡܠܝܟ ܘܢܛܝܪ ܠܐܝܠܝܢ ܕܠܐ ܣܿܛܝܢ ܡܢܗ܃ ܘܡܿܩܘܝܢ ‏‏ܐܝܟ ܕܐܬܼܩܪܝܘ\n ܗܘܘ ܡܢ ܡܪܢ܂ ܘܟܕ ܗܕܐ ܡܠܬܐ ܐܡܼܪ ܗܘܐܼ܂ ܫܼܠܝ ‏‏ܗܘܐ ܠܗ ܐܕܝ ܫܠܝܚܐܼ ܘܫܬܼܩ܂ ܘܥܢܼܐ ܐܓܝ\n ܥܒܿܕ ܫܐܪ̈ܝܐ ܕܡܿܠܟܐ܃ ‏‏ܘܦܠܘܛ ܘܥܒܫܠܡܐ܃ ܥܡ ܫܪܟܐ ܕܚܒܪ̈ܝܗܘܢܼ܂ ܘܐܡܼܪ ܗܘܘ ܠܗ ܠܐܕܝ\n ‏‏ܫܠܝܚܐ܂ ܣܗܿܕ ܗܼܘ ܡܫܝܚܐ ܕܫܠܚܟ ܨܐܕܝܢ܃ ܘܐܠܦܬܢ ܗܝܡܢܘܬܐ ‏‏ܫܪܝܪܐ܃ ܘܐܩܢܝܬܢ ܚܝ̈ܐ\n ܕܩܘܫܬܐ܃ ܕܐܝܟܢܐ ܕܫܡܥܢܢ ܡܢܟ ܘܩܿܒܠܢ ܚܢܢ܃ ‏‏ܙܒܢܐ ܗܢܐ ܟܠܗ ܕܗܘܼܝܬ ܠܘܬܢܼ܂ ܗܟܢܐ ܡܿܩܘܝܢܼܢ\n ܟܠ ܝܘܡ̈ܝ ܚ̈ܝܝܢ܂ ܘܡܢ ‏‏ܣܓܕܬܐ ܕܥܒ̈ܝܕܐ ܘܕܒܪ̈ܝܐ܃ ܕܣܓܕܝܢ ܗܘܘ ܠܗܘܢ \n ܐܒ̈ܗܝܼܢ ܥܪܩܝܢ ‏‏ܚܢܢ܂ ܘܥܡ ܝܗ̈ܘܕܝܐ ܘܙܩ̈ܘܦܐܼ ܠܐ ܡܬܚܠܛܝܢܢ܂ ܘܝܪܬܘܬܐ ‏‏ܗܕܐ ܕܩܿܒܠܢܢ\n ܡܢܟܼ ܠܐ ܡܪܦܝܢ ܚܢܢ܂ ܘܒܗܿ ܗܼܘ ܢܦܩܝܢ ܚܢܢ ܡܢ ܥܠܡܐ ‏‏ܗܢܐ܂ ܘܒܝܘܡܗ ܕܡܪܢ ܩܕܡ ܒܝܡ ܕܝܿܢܐ\n ܕܟܐܢܘܬܐܼ܂ ܬܡܿܢ ‏‏ܢܦܿܢܐ ܠܢ ܝܪܬܘܬܐ ܗܕܐܼ ܐܝܟ ܕܐܡܼܪܬ ܠܢ܂ ܘܟܕ ܐܬܐܡܪ ܗ̈ܘܝ ܗܢܼܝܢ\n ‏‏ܗܠܝܼܢ܂ ܩܡ ܗܘܐ ܐܒܓܪ ܡܠܟܐ ܘܪ̈ܘܪܒܢܘܗܝܼ܂ ‏‏ܘܚܐܪ̈ܐ ܟܠܗܘܢ ܕܡܠܟܘܬܗ܂ ܘܐܙܼܠ ܗܘܐ ܠܐܦܕܢܐ\n ‏‏ܕܝܠܗ܂ ܟܕ ܡܥܩܝܢ ܗܘܘ ܥܠܘܗܝ ܟܘܠܗܘܢܿ܂ ܕܡܐܬ ܗܘܐ܂ ܘܫܕܪ ܗܘܐ ܠܗ ‏‏ܠܒܘ̈ܫܐ ܡܝܩܪ̈ܐ\n ܘܪ̈ܫܝܐܿ܂ ܕܢܬܩܒܪ ܗܘܐ ܒܗܘܢܿ ܘܟܕ ܚܼܙܐ ܐܢܘܢ ܐܕܝܼ ‏‏ܫܠܼܚ ܠܗ܂ ܕܠܐ ܒܚ̈ܝܝ ܫܩܿܠܬ ܡܢܟ\n ܡܕܡ‍܂ ܘܠܐ ܡܕܓܠ ܐܢܐ ܒܝ ܡܠܬܗ ܕܡܫܝܚܐ ܕܐܡܼܪ ‏‏ܠܝܿ܂ ܕܠܐ ܬܣܒܘܢ ܡܢ ܐܢܫ ܡܕܡܿ܂ ܘܠܐ ܬܩܼܢܘܢ\n ܡܕܡ ܡܥܠܡܐ ‏‏ܗܢܐ܂ ܘܡܢ ܒܬܪ ܬܠܬܐ ܝܘܡ̈ܝܢ ܚܪ̈ܢܝܢ܃ ܕܐܬܐܡܪ ܗ̈ܘܝ ‏‏ܗܼܢܝܢ ܗܠܝܢ ܡܢ ܐܕܝ\n ܫܠܝܚܐ܃ ܘܫܡܼܥ ܗܘܐ ܘܩܿܒܠ ܣܗܕܘܬܐ ܕܡܠܦܢܘܬܐ ‏‏ܕܟܪܘܙܘܬܗ ܡܢ ܒ̈ܢܝ ܬܫܡܫܬܗܼ܂ ܩܕܡ ܚܐܪ̈ܐ\n ܟܠܗܘܢ ‏‏ܢܦܼܩ ܗܘܐ ܠܗ ܡܢ ܥܠܡܐ ܗܢܐ܂ ܘܐܝܬܘܗܝ ܗܘܐ ܝܘܡܐܼ‏‏‎‎‏ ܚܡܫܐ ܒܫܒܐ܂ ܒܐܪ̈ܒܥܣܪܐ\n ܒܐܝܪ ܝܪܚܐ܂ ‏‏ܘܒܐܒܠܐ ܪܒܐ ܘܒܚܫܐ ܡܪܝܪܐ ܗܘܼܬ ܥܠܘܗܝܼ ܟܠܗܿ ܡܕܝܢܬܐ܂ ‏‏ܠܐ\n ܗܘܐ ܕܝܢ ܟܪ̈ܣܛܝܢܐ ܒܠܚܘܕ ܡܥܩܝܢ ܗܘܘ ܥܠܘܗܝܼ܂ ܐܠܐ ܐܦ ‏‏ܝܗ̈ܘܕܝܐܼ ܘܚ̈ܢܦܐ ܕܐܝܬ ܗܘܐ ܒܗ\n ܒܟܪܟܐ ܗܢܐ܂ ܐܒܓܪ ܕܝܢ ܡܠܟܐܼ܂ ‏‏ܝܬܝܪ ܡܢ ܟܠ ܐܢܫ ܡܥܩ ܗܘܐ ܥܠܘܗܝ܂ ܗܿܘܼ ܘܪ̈ܘܪܒܢܐ\n ܕܡܠܟܘܬܗ܂܂ ‏‏ܘܒܟܪܝܘܬܐ ܕܪܥܝܢܗܼ܂ ܫܛ ܗܘܐܼ ܘܫܒܩܗ ܠܐܝܩܪܐ ܕܡܠܟܘܬܗ ܒܗܿܘ ‏‏ܝܘܡܐ܂ ܘܒܕܡ̈ܥܐ\n ܚܢܝ̈ܓܬܐ ܒܿܟܐ ܗܘܐ ܠܗ ܥܡ ܟܠ ܐܢܫ܂ ܘܥܡܐ ܟܠܗ ‏‏ܕܡܕܝܢܬܐ ܕܚܿܙܐ ܗܘܐ ܠܗܼ܂ ܡܬܕܡܪ ܗܘܐ ܒܗܼ\n ܕܟܡܐ ܚܐܿܫ ܗܘܐ ‏‏ܥܠܘܗܝ܂ ܘܒܐܝܩܪܐ ܪܒܐ ܘܡܝܬܪܐܼ܂ ܙܝܚ ܗܘܐ ܘܩܒܪܗܼ܂ ܐܝܟ ܚܕ ܡܢ ‏‏ܪ̈ܘܪܒܢܐ\n ܡܐ ܕܡܐܿܬ ܗܘܐ܂ ܘܣܡܗ ܗܘܐ ܒܩܒܪܐ ܪܒܐ ܕܓ̈ܠܦܐ ‏‏ܕܨܒ̈ܬܐܿ܂ ܗܿܘ ܐܝܢܐ ܕܣܝܼܡܝܢ ܗܘܘ ܒܗ ܕܒܝܬ\n ܐܪܝܘܿ܂ ‏‏ܐܒܗ̈ܬܐ ܕܐܒܘܗܝ ܕܐܒܓܪ ܡܠܟܐ܂ ܬܡܿܢ ‏‏ܣܡܗ ܗܘܐܼ ܚܫܝܫܐܝܬ܂ ܒܟܪܝܘܬܐܼ ܘܒܥܩܬܐ\n ܪܒܬܐ܂ ܘܥܡܐ ܟܘܠܗ ‏‏ܕܥܕܬܐܼ܂ ܐܿܙܠ ܗܘܐ ܡܢ ܥܕܢܐ ܠܥܕܢܐܼ܂ ܘܡܿܨܠܐ ܗܘܐ ܬܡܼܿܢ ܚܦܝܛܐܝܬ܂\n ‏‏ܘܕܘܟܪܢܐ ܕܥܘܗܕܢܗ ܥܒܕܝܢ ܗܘܘܼ ܡܢ ܫܢܐ ܠܫܢܐ܂ ܐܝܟ ‏‏ܦܘܩܕܢܐ ܘܝܘܠܦܢܐ ܕܡܩܼܒܠ ܗܘܐ ܠܗܘܢ\n ܡܢܗ ܕܐܕܝ ܫܠܝܚܐܿ܂ ‏‏ܘܐܝܟ ܡܠܬܗ ܕܐܓܝܿ܂ ܕܗܼܘ ܗܘܿܐ ܡܕܒܪܢܐ ܘܦܩܘܕܐ ܘܝܪܬܐ ܕܟܘܪܣܝܗ ‏‏ܡܢ\n ܒܬܪܗ܃ ܒܐܝܕܐ ܕܟܗܢܘܬܐ ܕܩܿܒܠ ܗܘܐ ܡܢܗܼ ܩܕܡ ܟܠ ܐܢܫ܂ ܘܐܦ ‏‏ܗܼܘ ܒܗܿ ܒܐܝܕܐ ܕܩܿܒܠ ܗܘܐ\n ܡܢܗܼ܂ ܥܒܿܕ ܗܘܐ ܟܗ̈ܢܐ ܘܡܕܒܪ̈ܢܐܼ܂ ‏‏ܒܟܠܗ ܐܬܪܐ ܗܢܐ ܕܒܝܬ ܢܗܪܝܢ܂ ܘܐܦ\n ܗܼܢܘܢ ܓܝܪ ‏‏ܐܟܘܬܗ ܕܝܠܗ ܕܐܕܝ ܫܠܝܚܐܼ܂ ܗܟܢܐ ܐܚܝܕܝܢ ܗܘܘ ܡܠܬܗ܃ ‏‏ܘܫܡܥܝܢ ܗܘܘ\n ܘܡܩܿܒܠܝܢܿ܂ ܐܝܟ ܝܪܬܐ ܛܒܐ ‏‏ܘܡܗܝܡܢܐ ܕܫܠܝܚܗ ܕܡܫܝܚܐ ܣܓܝܕܐ܂ ܟܣܦܐ ܕܝܢ ܘܕܗܒܐ ܡܢ ܐܢܫܼ ܠܐ\n ‏‏ܫܩܿܠ ܗܘܐ܂ ܘܡܘܗ̈ܒܬܐ ܕܪ̈ܘܪܒܢܐܼ ܠܐ ܩܪ̈ܒܢ ܗ̈ܘܝ ܨܐܕܘܗܝ܂ ܚܠܦ ܓܝܪ ‏‏ܕܗܒܐ ܘܣܐܡܐܼ܂\n ܒܢܦܫ̈ܬܐ ܕܡ̈ܗܝܡܢܐ ܡܥܼܬܪ ܗܘܐ ܠܗܿ ‏‏ܠܥܕܬܗ ܕܡܫܝܚܐ܂ ܩܝܿܡܐ ܕܝܢ ܟܠܗ ܕܓܒܪ̈ܐ ܘܕܢܫ̈ܐܼ܂\n ܢܟܦܝܢ ܗܘܘܼ ܘܙܗܼܝܢ܂ ‏‏ܘܩܕܝܫܝܢ ܗܘܘܼ ܘܕܟܼܝܢܿ ܘܝܚܝܕܐܝܬ ܘܢܟܦܐܝܬ ܥܡܪܝܢ ‏‏ܗܘܘ ܕܠܐ\n ܛܘܠܫܐ܂ ܒܥܝܪܘܬܐ ܕܬܫܡܫܬܐ ܙܗܝܐܝܬ܂ ܒܫܩܠ ܛܥܢܗܘܢ ‏‏ܕܠܘܬ ܡܣܟ̈ܢܐ܂ ܒܣܘܥܪ̈ܢܝܗܘܢ ܕܠܘܬ\n ܟܪ̈ܝܗܐ܂ ܗ̈ܠܟܬܗܘܢ ܓܝܪ ܫܘܒܚܐ ‏‏ܡ̈ܠܝܢ ܗ̈ܘܝ ܡܢ ܚ̈ܙܝܐ܂ ܘܕܘܒܪ̈ܝܗܘܢܼ ܬܫܒܘܚܬܐ ܥܛܝܦܝܢ ܗܘܘ\n ܡܢ ܢܘܟܪ̈ܝܐ܂ ‏‏ܐܝܟܢܐ ܕܐܦ ܟܘܡܪ̈ܐ ܕܒܝܪ ܢܿܒܘ ܘܒܝܠܼ܂ ܐܝܩܪܐ ܠܗܘܢ ܦܿܠܓܝܢ ܗܘܘܼ ܟܠ ‏‏ܥܕܢ܂\n ܒܚܙܬܗܘܢ ܝܩܝܪܬܐ܂ ܒܡܠܬܗܘܢ ܫܪܝܪܬܐ܂ ܒܦܪܗܣܝܐ ܕܐܝܬ ܗܘܐ ‏‏ܨܐܕܝܗܘܢ܂ ܘܒܚܐܪܘܬܗܘܢ ܕܒܝܥܢܘܬܐ\n ܠܐ ‏‏ܟܕܝܢܐ ܗܘܬܿ܂ ܘܬܚܝܬ ܥܕܠܝܐ ܠܐ ܚܒܝܫܐ ܗܘܬ܂ ܟܘܠ ܡܿܢ ܓܝܪ ܕܚܿܙܐ ܗܘܐ ܠܗܘܢܼ܂ ܠܐܘܪܥܗܘܢ\n ܪܗܿܛ ܗܘܐ ܕܢܫܼܐܠ ܗܘܐ ܫܠܡܗܘܢܼ ‏‏ ܝܩܝܪܐܝܬ܂ ܡܛܠ ܕܐܦ ܗܼܝ ܚܙܬܗܘܢܼ ܫܠܡܐ\n ܦܪܣܐ ܗܘܬ ܥܠ ‏‏ܚ̈ܙܝܐ܂ ܒܕܡܼܘܬ ܡܨܝ̈ܕܬܐ ܓܝܪ ܦܪ̈ܝܣܢ ܗ̈ܘܝ ܡܠܝ̈ܗܘܢ ܕܫܝܢܐ ܥܠ ܡܪ̈ܝܕܐܼ܂\n ‏‏ܟܕ ܥܐܠܝܢ ܗܘܘ ܠܓܘ ܡܢ ܛܝܪܐ ܕܩܘܫܬܐ ܘܕܫܪܪܐ܂ ܠܝܬ ܗܘܐ ‏‏ܕܝܢ ܕܚܿܙܐ ܗܘܐ ܠܗܘܢ ܘܟܿܘܙ ܗܘܐ\n ܡܢܗܘܢܼ܂ ܒܕܠܐ ‏‏ܣܥܪܝܢ ܗܘܘ ܡܕܡ ܕܠܐ ܒܙܕܩܐ ܘܕܠܐ ܒܘܠܝܬܐ܂ ܘܒܝܕ ܗܠܝܼܢ܂ ܓ̈ܠܼܝܢ ܗ̈ܘܝ\n ‏‏ܐܦܝ̈ܗܘܢ ܒܟܪܘܙܘܬܐ ܕܡܠܦܢܘܬܗܘܢܼ ܨܝܕ ܟܠܢܫ܂ ܗܿܘ ܓܝܪ ܡܕܡ ܕܐܡܪܝܢ ‏‏ܗܘܘ ܠܐܚܪ̈ܢܐ ܘܡܪܬܝܢ\n ܠܗܘܢ܃ ܗܢܼܘܢ ܒܥܿܒ̈ܕܐ ܡܿܚܘܝܢ ܗܘܘ ܠܗ ‏‏ܒܩܢܘܡ̈ܝܗܘܢ ܘܫܡ̈ܘܥܐ ܕܚܿܙܝܢ ܗܘܘ܃ ܕܥܡ ܡ̈ܠܝܗܘܢ\n ‏‏ܥܿܒܕ̈ܝܗܘܢ ܕܠܐ ܦܝܣܐܼ܂ ܣܓ̈ܝܐܐ ܡܬܬܠܡܕܝܢ ܗܘܘ ܠܗܘܢ܂ ܘܒܡܠܟܐ ‏‏ܡܫܝܚܐ ܡܘܕܝܢ ܗܘܘܼ܂ ܟܕ\n ܡܫܒܚܝܢ ܗܘܘ ܠܐܠܗܐܿ܂ ܕܐܦܢܝ ܐܢܘܢ ܠܘܬܗ܂ ‏‏ܘܡܢ ܒܬܪ ܫ̈ܢܝܐ ܕܡܘܬܗ ܕܐܒܓܪ ܡܠܟܐܼ܂ ܩܡ ܗܘܐ ܚܕ\n ܡܢ ܒܢ̈ܘܗܝ ‏‏ܡܪ̈ܝܕܐܼ ܕܠܐ ܡܬܛܦܝܣ ܗܘܐ ܠܫܪܪܐ܂ ܘܫܠܼܚ ܠܗ ܠܐܓܝܼ܂ ‏‏ܟܕ ܝܬܿܒ ܗܘܐ ܒܥܕܬܐ܃\n ܕܥܿܒܕ ܠܝ ܚ̈ܘܕܐ ܕܕܗܒܐܿ܂ ܐܝܟ ܡܐ ܕܥܒܿܕ ‏‏ܗܘܼܝܬ ܠܐܒ̈ܗܝ ܡܢ ܩܕܝܡ܂ ܫܠܼܚ ܠܗ ܐܓܝܼ܂ ܕܠܐ\n ܡܪܦܐ ܐܢܐ ܬܫܡܫܬܗ ‏‏ܕܡܫܝܚܐ ܕܐܬܼܓܥܠܬ ܠܝ ܡܢ ܬܠܡܝܕܗ ܕܡܫܝܚܐܿ܂ ܘܥܿܒܕ ܐܢܐ ܚ̈ܘܕܐ\n ‏‏ܕܒܝܫ̈ܬܐ܂ ܘܟܕ ܚܼܙܐ ܗܘܐ ܕܠܐ ܡܬܛܦܝܣ ܠܗܼ܂ ‏‏ܫܕܪ ܗܘܐ ܬܒܪ ܫܩ̈ܘܗܝܼ܂ ܟܕ ܝܬܿܒ ܗܘܐ\n ܒܥܕܬܐܼ ‏‏ܘܡܬܪܓܡ܂ ܘܟܕ ܡܐܬܼ‍܂ ܐܘܡܝ ܗܘܐ ܠܦܠܘܛ ‏‏ܘܠܥܒܫܠܡܐܼ܂ ܕܒܒܝܬܐ ܗܢܐ\n ܕܡܛܠ ܫܡܗ ܗܐ ܡܐܬ ܐܢܐܼ܂ ‏‏ܒܗ ܣܝܡܘܢܢܝ ܘܩܘܒܪܘܢܢܝ܂ ܘܐܝܟ ܕܐܘܡܝ ܗܘܐܼ܂ ܗܟܢܐ ‏‏ܣܡܘܗܝ ܗܘܘ܂\n ܠܓܘ ܡܢ ܬܪܥܐ ܡܨܥܝܐ ܕܥܕܬܐ܂ ܒܝܬ ܓܒܪ̈ܐ ܠܢܫ̈ܐ܂ ‏‏ܘܗܼܘܐ ܗܘܐ ܐܒܠܐ ܪܒܐ ܘܡܪܝܪܐܼ܂ ܒܟܘܠܗܿ\n ܥܕܬܐܼ ܘܒܟܠܗܿ ܡܕܝܢܬܐ܂ ‏‏ܥܠ ܚܫܐ ܕܐܒܠܐ ܕܗܘܼܐ ܒܓܘܗܼܿ܂ ܐܝܟ ܕܗܘܼܐ ܗܘܐ ‏‏ܐܒܠܐ ܟܕ ܡܝܬ\n ܐܕܝ ܫܠܝܚܐ܂ ܘܡܛܠ ܕܥܡ ܬܘܿܒܪܐ ܕܫܩ̈ܘܗܝ ‏‏ܡܝܬ ܗܘܐ ܠܗ ܪܗܝܒܐܝܬ ܘܡܣܪܗܒܐܝܬܼ܂ ܠܐ ܐܫܟܚ ܗܘܐ\n ܕܢܣܝܡ ‏‏ܐܝܕܐ ܥܠ ܦܠܘܛ܂ ܐܙܼܠ ܗܘܐ ܗܼܘ ܦܠܘܛ ܠܐܢܛܝܘܟܝܼ܂ ܘܩܿܒܠ ܗܘܐ ‏‏ܐܝܕܐ ܕܟܗܢܘܬܐܼ܂ ܡܢ\n ܣܪܦܝܘܢ ܐܦܣܩܦܐ ܕܐܢܛܝܘܟܝ܂ ܗܿܘ ܕܐܦ ܗܼܘ ‏‏ܣܪܦܝܘܢ ܐܦܝܣܩܘܦܐ ܕܐܢܛܝܘܟܝܼ܂ ܡܩܒܠܐ ܗܘܬ ܠܗ\n ܐܝܕܐܼ܂ ‏‏ܡܢ ܙܦܪܝܢܘܣ ܐܦܝܣܩܘܦܐ ܕܐܢܛܝܟܝܐ ܡܕܝܢܬܐ܂ ܡܢ ‏‏ܝܘܒܠܐ ܕܐܝܕܐ ܕܟܗܢܘܬܐ ܕܫܡܥܘܢ\n ܟܐܦܐܿ܂ ܗܿܘ ܕܩܿܒܠ ܗܘܐ ܡܢ ܡܪܢܿ܂ ‏‏ܕܗܘܼܐ ܗܘܐ ܬܡܿܢ ܐܦܝܣܩܘܦܐ ‏‏ܒܪܗܘܡܐ ܥܣܪ̈ܝܢ ܘܚܡܫ\n ܫ̈ܢܝܢܿ܂ ܒܝܘܡ̈ܝ ܩܣܪ̈܂ ܗܿܘ ܕܐܡܠܟ ܗܘܐ ܬܡܿܢ ‏‏ܬܠܬܥܣܪ̈ܐ ܫܢ̈ܝܢ܂܂ ܘܐܝܟܢܐ ܕܐܝܬ ܥܝܕܐ\n ܒܡܠܟܘܬܗ ܕܐܒܓܪ ܡܠܟܐ ‏‏ܘܒܟܠ ܡ̈ܠܟܘܢ܃ ܘܟܘܠ ܡܕܡ ܕܡܬܐܡܪ ‏‏ܩܕܡܘܗܝ܃ ܡܬܟܬܒ ܘܡܬܣܝܡ ܒܝܬ\n ܥܘܗܕܢܐܼ܂ ܗܟܢܐ ܐܦ ܠܒܿܘܒܢܐ ‏‏ܒܪ ܣܿܢܩ ܒܪ ܥܒܫܕܪ ܣܿܦܪܐ ܕܡܠܟܐܿ܂ ܟܬܿܒ ܗܘܐ\n ܗܼܢܝܢ ‏‏ܗܠܝܢ ܕܐܕܝ ܫܠܝܚܐ܂ ܡܢ ܫܘܪܝܐܼ ܠܫܘܠܡܐ܂ ܟܕ ܪܡܿܐ ܗܘܐ ܐܝܕܐ ‏‏ܕܣܗܕܘܬܐܼ܂ ܐܦ ܚܿܢܢ\n ܛܒܘܠܪܐ ܫܪܝܪܐ ܕܡܿܠܟܐ܂ ܘܣܡ ܗܘܐ ‏‏ܒܝܬ ܥܘܗ̈ܕܢܐ ܕܟܬܒ̈ܐ ܕܡ̈ܠܟܐܿ܂ ܐܝܟܐ ܕܦܘܩ̈ܕܢܐ ܘܢܡ̈ܘܣܐ\n ‏‏ܣܝܡܼܝܢܿ܂ ܘܕܙܒܿܢܝܢ ܘܕܡܙܒܢܝܢ ܬܡܿܢ ܢܛܝܪܝܢܿ܂ ܒܙܗܝܪܘܬܐܿ ܕܠܐ ܒܣܝܢܐ ܡܕܡ܂", "ܫܠܡܬ ܡܠܦܢܘܬܐ ܕܐܕܝ ܫܠܝܚܐ܂ ‏"], "lines": ["ܡܠܦܢܘܬܐ ܕܐܕܝ ܫܠܝܚܐ", "‏ܐܓܪܬܐ ܕܐܒܓܪ ܡܠܟܐ ܒܪ ܡܥܢܘ ܡܠܟܐ܂ ܘܕܐܡܬܝ ܫܕܪܗܿ ܗܘܐ ܠܗ ‏‏ܠܡܪܢ", "ܠܐܘܪܫܠܡ܂ ܘܕܐܡܬܝ ܐܬܼܐ ܗܘܐ ܐܕܝ ܫܠܝܚܐ ܠܘܬܗ ܠܐܘܪܗܝ܂ ‏‏ܘܡܕܡ ܕܡܠܠ ܒܣܒܪܬܐ ܕܟܪܘܙܘܬܗ܂", "ܘܕܐܝܠܝܢ ܐܡܼܪ ܗܘܐ ܘܦܩܿܕ ܗܘܐ ܟܕ ‏‏ܢܦܩܿ ܗܘܐ ܡܢ ܥܠܡܐ ܗܢܐ܂ ܠܐܝܠܝܢ ܕܩܿܒܠܘ ܗܘܘ ܡܢܗ ܐܝܕܐ", "‏‏ܕܟܗܢܘܬܐ܂ ܒܫܢܬ ܬܠܬܡܐܐ ܘܐܪ̈ܒܥܝܢ ܘܬܠܬ ܠܡܠܟܘܬܐ ‏‏[‍ܕܝܘ̈ܢܝܐ܂‍] ܘܒܡܠܟܘܬܗ [‍ܕܡܪܢ‍]", "ܛܝܒܪܝܣ ܩܣܪ ܪܗܘܡܝܐ܃ [ܘܒܡܠܟܘܬ]‍ܗ ܕܐܒܓܪ [ܡܠܟܐ] ܒܪ ܡܥܢܘ [ܡܠܟܐ]: ܒܐܝܪܚ ‏‏[‍ܬܫܪܝ‍] ܩܕܡ", "ܒܝܘܡ ܬܪ̈ܥܣܪ܃ ܫܕܪ ܗܘܐ ܐܒܓܪ ܐܘܟܡܐ ܠܡܪܝܗܒ ‏‏ܘܠܫܡܫܓܪܡܿ܂ ܪ̈ܫܢܐ ܘܡܝܩܪ̈ܐ ܕܡܠܟܘܬܗ܃", "ܘܠܚܿܢܢ ܛܒܘܠܪܐ ܫܪܝܪܐ ‏‏ܥܡܗܘܢܿ܂ ܠܡܕܝܢܬܐ ܐܿܝܕܐ ܕܡܬܩܪܝܐ ܐܠܘܬܪܦܘܠܝܣ܂ ܘܐܪܡܐܿܝܬ ܕܝܼܢ", "‏‏ܒܝܬ ܓܘܒܪܝܢܿ ܠܘܬ ܡܝܩܪܐ ܣܒܝܢܘܣ ܒܪ ܐܘܣܛܪܓܝܣܼ ܐܦܛܪܦܐ ܕܡܪܢ ‏‏ܩܼܣܪ܃ ܗܿܘ ܕܗܼܘ ܫܠܝܛ", "ܗܘܐ ܥܠ ܣܘܪܝܐ ܘܥܠ ܦܘܢܝܩܐ ܘܥܠ ܦܠܣܛܝܢܐ܃ ‏‏ܘܥܠ ܐܬܪܐ ܟܠܗ ܕܒܝܬ ܢܗܪܝܢ܂ ܘܐܘܒܠܘ ܗܘܘ ܠܗ", "ܐܓܪ̈ܬܐܼ ܡܛܘܠ ‏‏ܨܒܘ̈ܬܐ ܕܡܠܟܘܬܐ܂ ܘܟܕ ܐܙܠܘ ܗܘܘ ܠܘܬܗ ܩܿܒܠ ܗܘܐ ܐܢܘܢ ‏‏ܒܚܕܘܬܐܼ ܘܒܐܝܩܪܐ܂ ܘܗܘܼܘ ܠܘܬܗܿ ܝܘܡ̈ܬܐܼ ܥܣܪ̈ܝܢ ܘܚܡܫܐ܂ ‏‏ܘܟܬܼܒ ܗܘܐ ܠܗܘܢ ܦܚܼܡܐ", "ܕܐܓܪ̈ܬܐܼ܂ ܘܫܕܪ ܗܘܐ ܐܢܘܢ ܠܘܬ ‏‏ܐܒܓܪ ܡܠܟܐ܂ ܘܟܕ ܢܦܩܘ ܗܘܘ ܡܢ ܠܘܬܗܼ܂ ܚܙܩܘ ܗܘܘܼ ܘܐܬܘ", "ܒܐܘܪܚܐ ‏‏ܠܘܩܒܠ ܐܘܪܫܠܡ܂ ܘܚܙܘ ܗܘܘ ܐܢܫܐ ܣܓ̈ܝܐܐ ܕܐܿܬܝܢ ܗܘܘ ܡܢ ܪܘܚܩܐܿ܂ ‏‏ܕܢܚܙܘܢ", "ܠܡܫܝܚܐ܂ ܡܛܠ ܕܢܦܼܩ ܗܘܐ ܛܒܼܐ ܕܬܕܡܪ̈ܬܐ ܕܢܨܚ̈ܢܘܗܝܿ܂ ‏‏ܒܐܬܪ̈ܘܬܐ ܡܒ̈ܥܕܐ܂ ܘܟܕ ܚܙܘ ܐܢܘܢ", "ܠܐܢܫܐ ܗܿܢܘܢ ܡܪܝܗܒ ‏‏ܘܫܡܫܓܪܡ܃ ܘܚܿܢܢ ܛܒܘܠܪܐܼ܂ ܐܬܘ ܗܘܘ ܐܦ ܗܢܼܘܢ ܥܡܗܘܢ ‏‏ܠܐܘܪܫܠܡ܂", "ܘܟܕ ܥܠܘ ܗܘܘ ܠܐܪܫܠܡܼ܂ ܚܙܐܘܗܝ ܗܘܘ ܠܡܫܝܚܐܼ܂ ܘܚܼܕܝܘ܂ ‏‏ܥܡ ܟܢ̈ܫܐ ܕܠܼܘܝܢ ܗܘܘ ܠܗ܂", "ܘܚܿܙܝܢ ܗܘܘܼ ܐܦ ܠܝܗ̈ܘܕܝܐ܂ ܕܩܿܝܡܝܢ ܗܘܘ ‏‏ܟܢ̈ܫܝܢ ܟ̈ܢܫܝܼܢ܂ ܘܡܬܚܫܒܝܢ ܗܘܘܼ ܕܡܢܐ ܢܥܒܕܘܢ", "ܠܗ܂ ܡܥܩܝܢ ܗܘܘ ܓܝܪ܃ ‏‏ܕܚܿܙܝܢ ܗܘܘ ܕܣܘܓܐܐ ܕܐܢܫܘܬܐ ܕܡܢܗܘܢ ܡܘܕܝܢ ܗܘܘ ܒܗ܂ ܘܗܘܼܘ ‏‏ܬܡܿܢ", "ܒܐܘܪܫܠܡ ܝܘܡ̈ܬܐܼ ܥܣܪ̈ܐ܂ ܘܟܬܼܒ ܗܘܐ ܚܿܢܢ ܛܒܘܠܪܐܼ܂ ܟܠܡܕܡ ‏‏ܕܚܿܙܐ ܗܘܐ ܕܥܒܿܕ ܗܘܐ", "ܡܫܝܚܐ܂ ܐܦ ܫܪܟܐ ܕܡܕܡ ܕܥܒܝܕ ܗܘܐ ܠܗ ‏‏ܬܡܿܢ܂ ܩܕܡ ܕܢܐܙܠܘܢ ܗܘܘ ܠܬܡܿܢ܂ ܘܚܙܩܘ ܗܘܘܼ ܘܐܬܘ", "ܗܘܘ ܠܐܘܪܗܝ܂ ‏‏ܘܥܠܘ ܗܘܘ ܩܕܡ ܐܒܓܪ ܡܠܟܐ ܡܪܗܘܢ ܕܫܕܪ ܗܘܐ ܐܢܘܢ܂ ܘܝܗܒܘ ‏‏ܗܘܘ ܠܗ ܦܚܡܼܐ", "ܕܐܓܪ̈ܬܐ ܕܐܘܒܠܘ ܗܘܘ ܥܡܗܘܢܿ ܘܡܢ ܒܬܪ ܕܐܬܩܪܝ ‏‏ܗܘ̈ܝ ܐܓܪ̈ܬܐܼ܂ ܫܪܝܘ ܗܘܘ ܕܢܫܿܬܥܘܢ ܩܕܡ", "ܡܠܟܐ ܟܠ ܡܕܡ ܕܚܙܘܿ܂ ܘܟܠ ‏‏ܡܕܡ ܕܥܒܼܕ ܗܘܐ ܡܫܝܚܐ ܒܐܪܫܠܡ܂ ܘܩܼܪܐ ܗܘܐ ܚܿܢܢ ܛܒܘܠܪܐ", "‏‏ܩܕܡܘܗܝܿ܂ ܟܠ ܡܕܡ ܕܟܬܼܒ ܗܘܐ ܘܐܝܼܬܝ ܥܡܗ܂ ܘܟܕ ܫܡܼܥ ܗܘܐ ‏‏ܐܒܓܪ ܡܠܟܐܼ܂", "ܬܡܗ ܗܘܐܼ ܘܐܬܕܡܪ܃ ܐܦ ܪ̈ܘܪܒܢܘܗܝ ܕܩܿܝܡܝܢ ܗܘܘ ‏‏ܩܕܡܘܗܝ܂ ܘܐܡܼܪ ܠܗܘܢ ܐܒܓܪ܂ ܗܠܝܢ ܚܝ̈ܠܐܼ", "ܠܐ ܗܘܘ ܕܒ̈ܢܝ ܐܢܫܐܿ ‏‏ܐܠܐܼ ܕܐܠܗܐ܂ ܡܛܘܠ ܕܠܝܬ ܕܢܚܿܐ ܡܝ̈ܬܐܿ܂ ܐܠܐ ܐܢ ܐܠܗܐ ܒܠܚܘܕ܂", "‏‏ܨܒܿܐ ܗܘܐ ܕܝܢ ܐܒܓܪܼ܂ ܕܗܼܘ ܩܢܘܡܗ ܢܥܒܪ ܗܘܐ ܘܢܐܙܠ ܠܦܠܣܛܝܢܐܿ܂ ‏‏ܘܢܚܙܐ ܗܘܐ", "ܒܥܝܢ̈ܘܗܝܿ܂ ܟܠ ܡܕܡ ܕܥܒܿܕ ܗܘܐ ܡܫܝܚܐ܂ ܘܡܛܘܠ ܕܠܐ ‏‏ܐܫܟܚ ܗܘܐ ܕܢܥܒܪ ܠܐܬܪܐ ܕܪ̈ܗܘܡܝܐ ܕܠܘ", "ܕܝܠܗ ܗܘܐ܃ ܕܠܡܐ ܥܠܼܬܐ ‏‏ܗܕܐ ܬܩܪܐ ܗܘܬ ܠܒܥܠܕܒܒܘܬܐ ܣܢܝܬܐܼ܂ ܟܬܒ ܗܘܐ ܐܓܪܬܐܼ܂ ܘܫܕܪ", "‏‏ܗܘܐ ܠܡܫܝܚܐ ܒܐܝܕܗ ܕܚܿܢܢ ܛܒܘܠܪܐ܂ ܘܢܦܼܩ ܗܘܐ ܡܢ ܐܘܪܗܝܼ ‏‏ܒܐܪ̈ܒܥܣܪܐ ܒܐܕܪ܂ ܘܥܠ ܗܘܐ", "ܠܐܪܫܠܡ ܒܬܪ̈ܥܣܪܐ ܒܢܝܣܢ ܒܐܪ̈ܒܥܐ ‏‏ܒܫܒܐ܂ ܘܐܫܟܚܗ ܗܘܐ ܠܡܫܝܚܐܼ܂ ܒܝܬ ܓܡܠܝܐܝܠ ܪܒܐ", "ܕܝܗ̈ܘܕܝܐ܂ ‏‏ܘܐܬܼܩܪܝܬ ܗܘܬ ܐܓܪܬܐ ܩܕܡܘܗܝܼ܂ ܐܿܝܕܐ ܕܟܬܝܒܐ ܗܘܬܼ ܗܟܢܐ܂ ‏‏ܐܒܓܪ ܐܘܟܡܐܼ܂", "ܠܝܫܘܥ ܐܣܝܐ ܛܒܿܐ ܕܐܬܚܙܝ ܒܐܬܪܐ ܕܐܪܫܠܡ܂ ܡܪܝܼ ‏‏ܫܠܡ܂ ܫܡܿܥܬ ܥܠܝܟ ܘܥܠ ܐܣܝܘܬܟܼ܂ ܕܠܐ ܗܘܐ", "ܒܣܡ̈ܡܢܐ ܘܒܥܩܪ̈ܐ ‏‏ܡܐܣܐ ܐܢܬ܂ ܐܠܐ ܒܡܠܬܟ ܡܥܘܪ̈ܐܼ ܡܿܦܬܚ ܐܢܬ܂ ܘܠܚܓܝܪ̈ܐܼ ܡܗܠܟ ‏‏ܐܢܬ܂", "ܘܠܓܪ̈ܒܐܼ ܡܕܟܐ ܐܢܬ܂ ܘܠܚܼܪ̈ܫܐܼ ܡܫܡܥ ܐܢܬ܂ ܘܠܪ̈ܘܚܐܼ ܘܠܒܪ ‏‏ܐܓܪ̈ܐ ܘܡܫܢ̈ܩܐ܃ ܒܗܿ ܒܡܠܬܟ", "ܡܐܣܐ ܐܢܬ܂ ܐܦ ܡ̈ܝܬܐܼ ܡܩܼܝܡ ‏‏ܐܢܬ܂ ܘܟܕ ܗܠܝܢ ܬܡܝ̈ܗܬܐ ܪ̈ܘܪܒܬܐ ܫܡܿܥܬ ܕܥܒܿܕ ܐܢܬܼ܂ ܣܡܿܬ", "ܒܪܥܝܢܝܼ܂ ‏‏ܕܐܘ ܐܠܗܐ ܐܢܬ ܕܢܚܼܬܬ ܡܢ ܫܡܝܐ ܘܥܒܼܕܬ ܗܠܝܼܢ܂ ܐܘ ܒܪܗ ‏‏ܐܢܬ", "ܕܐܠܗܐܿ܂ ܕܗܠܝܢ ܟܘܠܗܝܢ ܥܒܿܕ ܐܢܬ܂ ܡܛܠ ܗܢܐ ܟܬܿܒܬ ܒܿܥܝܬ ‏‏ܡܢܟܼ܂ ܕܬܐܬܐ ܠܘܬܝܼ ܟܕ ܣܓܿܕ", "ܐܢܐ ܠܟ܂ ܘܟܐܒܐ ܡܕܡ ܕܐܝܬ ܠܝ ‏‏ܬܐܣܐܼ ܐܝܟ ܕܗܝܿܡܢܬ ܒܟ܂ ܐܦ ܗܕܐ ܬܘܒ ܫܡܿܥܬ܃ ܕܝܗ̈ܘܕܝܐ", "ܪܛܢܝܢ ‏‏ܥܠܝܟ ܘܪܕܦܝܢ ܠܟ܃ ܘܐܦ ܕܢܙܩܦܘܢܟ ܒܿܥܝܼܢ܂ ܘܠܡܣܪܚ ܒܟ ܚܝܪܝܢ܂ ܡܕܝܢܬܐ ‏‏ܚܕܐ", "ܙܥܘܪܬܐ ܐܚܝܕ ܐܢܐܼ ܘܫܦܝܪܐ܂ ܘܠܬܪ̈ܝܼܢ ܣܦܩܐ ܠܡܥܡܪ ܒܗܿ ‏‏ܒܫܠܝܐ܂ ܘܟܕ ܩܒܠܗܿ ܗܘܐ ܝܫܘܥ", "ܠܐܓܪܬܐ ܒܝܬ ܪܒ ܟܗ̈ܢܐ ܕܝܗ̈ܘܕܝܐ܂ ‏‏ܐܡܼܪ ܠܗ ܠܚܿܢܢ ܛܒܘܠܪܐ܂ ܙܠ ܘܐܡܼܪ ܠܗ ܠܡܪܟ ܕܫܕܪܟ", "ܨܐܕܝܼ܂ ܛܘܒܝܟ ‏‏ܕܟܕ ܠܐ ܚܙܝܬܢܝܼ ܗܝܡܼܢܬ ܒܝ܂ ܟܬܝܒ ܓܝܪ ܥܠܝܼ܂ ܕܐܝܠܝܢ ܕܚܿܙܝܢ ܠܝܼ ܠܐ", "‏‏ܢܗܝܡܢܘܢ ܒܝ܂ ܘܐܝܠܝܢ ܕܠܐ ܚܿܙܝܢ ܠܝܼ ܗܼܢܘܢ ܢܗܝܡܢܘܢ ܒܝ܂ ‏‏{‍ܘܕܟܬܿܒܬ‍} ‎‎‏ ܠܝ ܕܐܿܬܐ", "ܠܘܬܟܼ܂ ܗܿܘ ܡܕܡ ܕܐܿܫܬܕܪܬ ‏‏ܥܠܘܗܝ ܠܗܪܟܐܼ܂ ܡܟܝܠܼ ܐܬܿܛܠܩ ܠܗ܂ ܘܣܠܿܩ ܐܢܐ ܠܝ ܠܘܬ ܐܒܝ", "ܕܫܕܪܢܝ܂ ‏‏ܘܡܐ ܕܣܠܿܩܬ ܠܘܬܗܼ܂ ܡܫܕܪ ܐܢܐ ܠܟ ܠܚܕ ܡܢ ܬܠܡ̈ܝܕܝܼ܂ ܕܟܐܒܐ ܡܕܡ ‏‏ܕܐܝܬ ܠܟܿ", "ܢܐܣܐܼ ܘܢܚܠܡ܂ ܘܠܟܘܠ ܡܿܢ ܕܐܝܬ ܠܘܬܟܼ܂ ܢܦܼܢܐ ܐܢܘܢ ܠܚܝ̈ܐ ‏‏ܕܠܥܠܡ܂ ܘܟܪܟܟܼ ܢܗܘܐ ܒܪܝܟ܂", "ܘܒܥܠܕܒܒܐ ܬܘܒܿ ܠܐ ܢܫܬܠܛ ܒܗܼ ܠܥܠܡ܂ ‏‏ܟܕ ܕܝܢ ܚܼܙܐ ܗܘܐ ܚܿܢܢ ܛܒܘܠܪܐ܃ ܕܗܟܢܐ ܐܡܼܪ ܗܘܐ", "ܠܗ ܝܫܘܥ܂ ܘܒܝܕ ‏‏ܕܨܿܝܪܐ ܗܘܐ ܕܡܠܟܐܼ܂ ܫܩܼܠ ܗܘܐ ܘܨܪ ܨܠܡܗ ܕܝܫܘܥ ܒܣܡ̈ܡܢܐ ‏‏ܓܒ̈ܝܐܼ܂", "ܘܐܝܼܬܝ ܗܘܐ ܥܡܗ ܠܐܒܓܪ ܡܠܟܐ ܡܪܗ܂ ܘܟܕ ܚܙܝܗܝ ‏‏ܗܘܐ ܐܒܓܪ ܡܠܟܐ ܠܨܠܡܐ ܗܿܘܼ", "ܩܿܒܠܗ ܗܘܐ ܒܚܕܘܬܐ ܪܒܬܐ܂ ܘܣܡܗ ‏‏ܗܘܐ ܒܐܝܩܪܐ ܪܒܐܿ܂ ܒܚܕ ܡܢ ܒ̈ܬܐ ܕܐ̈ܦܕܢܐ ܕܝܠܗ܂ ܘܐܫܿܬܥܝ", "ܗܘܐ ‏‏ܠܗ ܚܿܢܢ ܛܒܘܠܪܐܼ܂ ܟܠܡܕܡ ܕܫܡܼܥ ܗܘܐ ܡܢ ܝܫܘܥܼ܂ ܟܕ ܥܒ̈ܝܕܢ ܗ̈ܘܝ ܠܗ ‏‏ܡ̈ܠܘܗܝ", "ܒܟܬܒ̈ܐ܂ ܘܡܢ ܒܬܪ ܕܐܣܿܬܠܩ ܗܘܐ ܡܫܝܚܐ ܠܫܡܝܐܼ܂ ܫܿܕܪ ܗܘܐ ‏‏ܝܗܘܕܐ ܬܐܘܡܐ ܠܘܬ ܐܒܓܪ܂ ܠܐܕܝ", "ܫܠܝܚܐܿ܂ ܗܿܘ ܕܐܝܬܘܗܝ ܗܘܐ ܚܕ ‏‏ܡܢ ܫܒܥܝܢ ܘܬܪ̈ܝܢ ܫܠܝܚ̈ܝܢ܂ ܘܟܕ ܐܬܼܐ ܐܕܝ ܠܟܪܟܐ", "ܕܐܘܪܗܝܼ܂ ܫܼܪܐ ܗܘܐܼ ‏‏ܒܝܬ ܛܘܒܝܐ ܒܪ ܛܘܒܝܐ ܝܗܘܕܝܐ܂ ܗܿܘ ܕܐܝܬܘܗܝ ܗܘܐܼ ܡܢ ܦܠܣܛܝܢܐ܂", "‏‏ܘܐܫܬܼܡܥ ܗܘܐ ܥܠܘܗܝܼ ܒܟܘܠܗ ܟܪܟܐ܂ ܘܥܠ ܗܘܐ ܚܕ ܡܢ ܚܐܪ̈ܘܗܝ ‏‏ܕܝܠܗ ܕܐܒܓܪ܃ ܘܐܡܼܪ ܗܘܐ", "ܥܠܘܗܝ ܕܐܕܝ܂ ܗܿܘ ܕܫܡܗ ܗܘܐܼ ܐܒܕܘ ܒܪ ‏‏ܥܒܕܘ܂ ܡܢ ܪ̈ܫܢܐ ܕܝܬܒ̈ܝ ܩܥܕܗ ܕܝܠܗ ܕܐܒܓܪ܂ ܕܗܐ", "ܐܬܼܐ ܐܝܙܓܕܐܼ ‏‏ܘܫܼܪܐ ܗܪܟܐ܂ ܗܿܘ ܕܫܠܼܚ ܗܘܐ ܠܟ ܥܠܘܗܝ ܝܫܘܥܿ܃ ܕܡܫܕܪ ܐܢܐ ܠܘܬܟ ‏‏ܚܕ ܡܢ", "ܬܠܡܝ̈ܕܝ܂ ܘܟܕ ܫܡܼܥ ܗܘܐ ܐܒܓܪ ܗܼܢܝܢ ܗܠܝܢ܃ ܘܓܒܪ̈ܘܬܐ ‏‏ܪ̈ܘܪܒܬܐ ܕܥܒܿܕ ܗܘܐ ܐܕܝ܃ ܘܐ̈ܣܘܬܐ", "ܬܡ̈ܝܗܬܐ ܕܡܐܣܐ ܗܘܐܼ܂ ܣܡ ‏‏ܗܘܐ ܒܪܥܝܢܗ ܘܐܫܪ܃ ܕܫܪܝܪܐܝܬ ܗܿܘ ܗܼܘ ܕܫܠܼܚ ܗܘܐ ܠܗ ܝܫܘܥܿ܂", "ܕܡܐ ‏‏ܕܣܠܿܩܬ ܠܫܡܝܐ܃ ܐܫܕܪ ܠܟ ܠܚܕ ܡܢ ܬܠܡ̈ܝܕܝܿ܂ ܘܟܐܒܟ ܢܐܣܐ܂ ܘܫܕܪ ‏‏ܗܘܐ ܕܝܢ ܐܒܓܪܼ", "ܘܩܪܝܗܝ ܠܛܘܒܝܐ܂ ܘܐܡܿܪ ܗܘܐ ܠܗ܂ ܫܡܿܥܬܼ ܕܓܒܪܐ ‏‏ܚܕ ܚܝܠܬܢܐ ܐܬܼܐܼ ܘܫܼܪܐ ܒܒܝܬܟ܂ ܐܣܩܝܗܝ", "ܠܘܬܝ܂ ܛܟܼ ܢܫܬܟܚ ܠܝ ‏‏ܣܒܪܐ ܫܦܝܪܐ ܕܚܘܠܡܢܐ ܡܢ ܠܘܬܗ܂ ܘܩܿܕܡ ܗܘܐ ܛܘܒܝܐ", "‏‏ܠܝܘܡܐ ܐܚܪܢܐܼ܂ ܘܕܒܪܗ ܗܘܐ ܠܐܕܝ ܫܠܝܚܐܼ܂ ܘܐܣܩܗ ܠܘܬ ܐܒܓܪ܂ ܟܕ ‏‏ܝܕܥܿ ܗܘܐ ܗܼܘ ܐܕܝܼ܂", "ܕܒܚܝܠܐ ܕܐܠܗܐ ܡܫܕܪ ܗܘܐ ܠܘܬܗ܂ ܘܟܕ ܣܠܼܩ ‏‏ܗܘܐ ܐܕܝ ܘܥܠ ܗܘܐ ܠܘܬ ܐܒܓܪ܃ ܟܕ ܩܝܡܝܢ", "ܚܐܪ̈ܘܗܝ ܠܘܬܟܼ܂ ܘܒܗ ‏‏ܒܡܥܠܢܐ ܕܠܘܬܗܼ܂ ܚܙܘܐ ܬܡܝܗܐ ܐܬܚܙܝ ܗܘܐ ܠܗ ܠܐܒܓܪ ܡܢ ‏‏ܦܪܨܘܦܗ", "ܕܐܕܝ܂ ܘܒܗܿ ܒܫܥܬܐ ܕܚܼܙܐ ܗܘܐ ܐܒܓܪ ܚܙܘܐ ܗܿܘܼ܂ ܢܦܼܠ ‏‏ܗܘܐܼ ܘܣܼܓܕ ܗܘܐ ܠܐܕܝ܂ ܘܬܡܗܐ ܪܒܐ", "ܐܚܼܕ ܗܘܐܼ܂ ܠܟܘܠܗܘܢ ܗܿܢܘܢ ‏‏ܕܩܝܡܝܢ ܗܘܘ ܩܕܡܘܗܝ܂ ܗܼܢܘܢ ܓܝܪܼ ܠܐ ܚܙܘ ܠܚܙܘܐ ܗܿܘ ܕܐܬܚܙܝ", "ܗܘܐ ‏‏ܠܗ ܠܐܒܓܪ܂ ܗܝܕܝܢ ܐܡܼܪ ܠܗ ܐܒܓܪ ܠܐܕܝ܂ ܕܫܪܝܪܐܝܬ ܬܠܡܝܕܗ ܐܢܬ ‏‏ܕܝܫܘܥܿ܃ ܗܿܘ ܓܢܒܪ", "ܚܝܠܐ ܒܪܗ ܕܐܠܗܐܿ܂ ܗܿܘ ܕܫܠܼܚ ܗܘܐ ܠܝ ܕܡܫܕܪ ‏‏ܐܢܐ ܠܟܿ܂ ܠܚܕ ܡܢ ܬܠܡ̈ܝܕܝ ܠܐܣܝܘܬܐ", "ܘܠܚܝ̈ܐ܂ ܐܡܿܪ ܠܗ ܐܕܝ܂ ܡܛܠ ‏‏ܕܡܢ ܩܕܝܡ ܗܝܡܼܢܬ ܗܘܼܝܬ ܒܡܿܢ ܕܫܕܪܢܝ ܠܘܬܟܼ܂ ܡܛܘܠ ܗܿܘ ܗܼܘ", "ܐܫܿܬܠܚܬ ‏‏ܨܐܕܝܟ܂ ܘܟܕ ܬܘܒ ܬܗܿܝܡܢ ܒܗܼ܂ ܟܘܠ ܡܕܡ ܕܬܗܿܝܡܢ ܒܗܼ ܢܗܘܐ ܠܟ܂ ‏‏ܐܡܿܪ ܠܗ", "ܐܒܓܪ܂ ܗܟܢܐ ܗܝܡܿܢܬ ܒܗܼ܂ ܕܠܝܗ̈ܘܕܝܐ ܗܿܢܘܢ ܕܙܩܦܘܗܝ ܗܘܘܼ܂ ‏‏ܒܥܿܝܬ ܗܿܘܝܬ ܕܐܿܕܒܪ ܠܝ", "ܚܝܠܐܼ܂ ܘܐܿܙܠ ܐܚܪܘܒ ܐܢܘܢ܂ ܘܡܛܘܠ ‏‏ܡܠܟܘܬܐ ܗܿܝ ܕܪ̈ܗܘܡܝܐ ܐܬܿܢܟܦܬܿ܂ ܒܩܝܡܐ ܕܫܝܢܐ ܕܡܩܡ", "ܠܝܿ܂ ܥܡ ܡܪܢ ‏‏ܩܣܪ ܛܝܒܪܝܣܿ܂ ܐܝܟ ܐܒ̈ܗܝ ܩܕܡ̈ܝܐ܂ ܐܡܿܪ ܠܗ ܐܕܝ܂ ܡܪܢܼ ܨܒܝܢܐ ܗܘ ‏‏ܕܐܒܘܗܝ", "ܫܡܿܠܝ܂ ܘܟܕ ܫܿܠܡ ܨܒܝܢܐ ܕܝܿܠܘܕܗܼ܂ ܐܬܪܝܡ ܠܘܬ ܐܒܘܗܝ܂ ‏‏ܘܝܬܒܼ ܥܡܗ", "ܒܫܘܒܚܐܿ܂ ܗܿܘ ܕܐܝܬܘܗܝ ܗܘܐ ܒܗ ܡܢ ܥܠܡ܂ ܐܡܿܪ ܠܗ ‏‏ܐܒܓܪ܂ ܐܦ ܐܢܐ ܡܗܿܝܡܢ ܐܢܐ ܒܗܼ", "ܘܒܐܒܘܗܝ܂ ܐܡܿܪ ܠܗ ܐܕܝ܂ ܡܛܘܠ ‏‏ܕܗܟܢܐ ܗܝܡܼܢܬܼ܂ ܣܐܡ ܐܢܐ ܐܝܕܝ ܥܠܝܟܼ܂ ܒܫܡܗ ܕܗܿܘ", "‏‏ܕܗܝܡܼܢܬ ܒܗ‍܂ ܘܒܗܿ ܒܫܥܬܐ ܕܣܡ ܗܘܐ ܐܝܕܗ ‏‏ܥܠܘܗܝܼ܂ ܐܬܐܣܝ ܡܢ ܢܟܝܢܐ ܕܟܐܒܐܿ܂ ܕܐܝܬ ܗܘܐ", "ܠܗ ܢܘܓܪܐ܂ ܘܬܡܼܗ ‏‏ܗܘܐ ܐܒܓܪܼ ܘܐܬܕܡܪ܂ ܕܐܝܟܢܐ ܕܫܡܝܥ ܗܘܐ ܠܗ ܥܠ ܝܫܘܥ܃ ܕܥܿܒܕ ‏‏ܗܘܐ", "ܘܡܐܿܣܐܼ܂ ܗܟܢܐ ܘܐܦ ܗܼܘ ܐܕܝܿ܂ ܕܠܐ ܣܡܐ ܕܡܕܡ ܡܐܣܐ ‏‏ܗܘܐ ܒܫܡܗ ܕܝܫܘܥ܂ ܘܐܦ ܠܥܒܼܕܘ ܒܪ", "ܥܼܒܕܘܼ܂ ܦܛܓܿܪܐ ܐܝܬ ܗܘܐ ܠܗ ‏‏ܒܪ̈ܓܠܘܗܝ܂ ܘܐܦ ܗܼܘ ܩܿܪܒ ܗܘܐ ܠܗ ܪ̈ܓܠܘܗܝ܂ ܘܣܡ ܗܘܐ ܐܝܕܗ", "‏‏ܥܠܝܗܝܼܢ ܘܐܣܝܗ ܗܘܐ܂ ܘܬܘܒܼ ܠܐ ܗܘܼܬ ܠܗ ܦܛܓܿܪܐ܂ ܘܐܦ ‏‏ܒܡܕܝܢܬܐ ܟܠܗܼܿ܂ ܐܣܘܬ̈ܐ", "ܪ̈ܘܪܒܬܐܼ ܡܐܣܐ ܗܘܐ܂ ܘܚܝ̈ܠܐ ܬܡܝܗ̈ܐ ‏‏ܡܚܿܘܐ ܗܘܐ ܒܗܿ܂ ܐܡܿܪ ܠܗ ܐܒܓܪ܂ ܗܫܐ ܕܝܕܥܼ ܟܠ", "ܐܢܫ܃ ܕܒܚܝܠܗ ‏‏ܕܝܫܘܥ ܡܫܝܚܐ ܗܠܝܢ ܬܕܡܪ̈ܬܐ ܥܒܿܕ ܐܢܬ܃ ܘܗܐ ܬܡܝܗܝܢ ܚܢܢ ‏‏ܒܥܿܒ̈ܕܝܟܼ܂", "ܒܿܥܐ ܐܢܐ ܗܟܝܠ ܡܢܟܼ܂ ܕܬܫܬܿܥܐ ܠܢ ܥܠ ‏‏ܡܬܝܬܗ܂ ܘܥܠ ܬܕܡܪ̈ܬܐ ܕܐܝܟܢܐ ܗܘܼܬܿ܂ ‏‏ܘܥܠ ܚܝܠܗ", "ܫܒܝܚܐܿ܂ ܘܥܠ ܬܕܡܪ̈ܬܐ ܐܝܠܝܢ ܕܫܡܝܥ ܗܘܐ ܠܢ ‏‏ܕܥܒܿܕ ܗܘܐܿ܂ ܐܝܠܝܢ ܕܐܢܬ ܚܼܙܝܬ ܐܢ̈ܝܢ ܥܡ", "ܫܪܟܐ ܕܚܒܪ̈ܝܟ܂ ܐܡܿܪ ܠܗ ܐܕܝ܂ ܡܢ ܗܕܐܼ ܠܐ ܫܬܿܩ ܐܢܐ ܕܐܟܪܙ܂ ܕܡܛܠ ‏‏ܗܕܐ ܗܘ", "ܓܝܪ ܐܫܿܬܕܪܬ ܠܗܪܟܐ ܕܐܿܡܪ ܘܐܠܦܿ܂ ܠܟܠ ܡܿܢ ܕܨܒܿܐ ‏‏ܕܢܗܿܝܡܢ ܐܟܘܬܟ܂ ܠܡܚܪ ܟܿܢܫ ܠܝ ܟܘܠܗܿ", "ܡܕܝܢܬܐ܂ ܘܐܙܪܘܥ ܒܗܿ ܡܠܬܐ ‏‏ܕܚ̈ܝܐܿ܂ ܒܟܪܘܙܘܬܐ ܕܡܿܟܪܙ ܐܢܐ ܩܕܡܝܟܘܢܿ܂ ܥܠ ܡܐܬܝܬܗ ܕܡܫܝܚܐ", "‏‏ܐܝܟܢܐ ܗܘܬܿ܂ ܘܥܠ ܚܝܠܗ ܫܒܝܚܐ ܂ ܕܠܡܢܐ ‏‏ܘܐܝܟܢܐ ܫܠܚܗ ܗܘܐܿ܂ ܘܥܠ ܚܝܠܗ ܘܥܿܒ̈ܕܘܗܝ", "ܬܡܝ̈ܗܐܿ܂ ܘܥܠ ‏‏ܪ̈ܐܙܐ ܫܒܝ̈ܚܐ ܕܡܬܝܬܗܿ܂ ܐܝܠܝܢ ܕܡܠܠ ܗܘܐ ܒܥܠܡܐܿ܂ ‏‏ܘܥܠ ܚܬܝܬܘܬܐ", "ܕܟܪܘܙܘܬܗܿ܂ ܕܐܝܟܢܐ ܘܡܛܘܠ ܡܢܐ ܐܙܥܪ‏‎‎‏ ‏‏ܢܦܫܗ܃ ܘܐܡܟ ܗܘܐ ܐܠܗܘܬܗ ܡܪܝܡܬܐ ܒܦܓܪܐ", "‏‏ܕܫܩܼܠ ܗܘܐܿ܂ ܘܐܙܕܩܦ ܗܘܐ ܘܢܚܼܬ ܠܒܝܬ ܡܝ̈ܬܐܿ܂ ܘܬܼܪܥ ‏‏ܗܘܐ ܣܝܓܐ ܗܿܘ ܕܡܡܬܘܡ ܠܐ ܐܬܬܪܥ", "ܗܘܐܿ܂ ܘܐܚܝ ܗܘܐ ܡܝ̈ܬܐ ‏‏ܒܩܛܠܗܿ܂ ܘܢܚܼܬ ܗܘܐ ܒܠܚܘܕܘܗܝ ܘܣܠܼܩ ܗܘܐ ܥܡ ܣܓ̈ܝܐܐ ܠܘܬ", "‏‏ܐܒܘܗܝ ܡܫܒܚܐ܂ ܗܿܘ ܕܥܡܗ ܐܝܬܘܗܝ ܗܘܐ ܡܡܬܘܡ ܒܚܕܐ ‏‏ܐܠܗܘܬܐ ܡܪܝܡܬܐ܂ ܘܦܼܩܕ ܗܘܐ ܐܒܓܪ܂", "ܕܢܬܠܘܢ ܠܗ ܠܐܕܝ ‏‏ܟܣܦܐ ܘܕܗܒܐ܂ ܐܡܿܪ ܠܗ ܐܕܝ܂ ܐܿܝܟܢܐ ܡܫܟܚܝܢ ܚܢܢ ܢܣܒܝܢ ܚܢܢ ܡܕܡ ‏‏ܕܠܘ", "ܕܝܠܢ ܗܘܿ܂ ܕܗܐ ܡܕܡ ܕܕܝܠܢ ܗܿܘ ܫܒܩܢܝܗܝ ܐܝܟ ‏‏ܕܐܬܿܦܩܕܢܢ ܡܢ ܡܪܢܿ܂ ܕܢܗܘܐ ܕܠܐ ܟܝ̈ܣܐ", "ܘܕܠܐ ܬܪ̈ܡܠܐܿ܂ ‏‏ܘܟܕ ܛܥܝܢܝܢ ܚܢܢ ܙܩܝ̈ܦܐ ܥܠ ܟܬܦ̈ܬܢ ܐܿܬܦܼܩܕܢܢ ܕܢܟܪܙ ܣܒܪܬܗ ‏‏ܒܟܠܗܿ", "ܒܪܝܬܐ܂ ܗܿܘ ܕܟܠܗܿ ܒܪܝܬܐ ܪܓܼܫܬ ܗܘܬ ܘܚܫܬܿ܂ ‏‏ܒܙܩܝܦܘܬܗ ܕܗܘܼܬ ܚܠܦܝܢ", "ܠܦܘܪܩܢܐ ܕܟܠܗܘܢ ܒܢܝ̈ܢܫܐ܂ ܘܐܫܬܥܝ ܗܘܐ ‏‏ܩܕܡ ܐܒܓܪ ܡܠܟܐ ܘܩܕܡ ܪ̈ܘܪܒܢܘܗܝ ܘܚܐܪ̈ܘܗܝܿ܂", "ܘܩܕܡ ܐܓܘܣܛܝܢ ‏‏ܐܡܗ ܕܐܒܓܪ܂ ܘܩܕܡ ܫܠܡܼܬ ܒܪܬ ܡܗܪܕܬ ܐܢܬܬܗ ܕܐܒܓܪ܂ ܐܬܘ̈ܬܗ ‏‏ܕܡܪܢ", "ܘܬܕܡܪ̈ܬܗ ܘܚܝ̈ܠܐ ܫܒܝ̈ܚܐ ܕܥܒܿܕ ܗܘܐܿ܂ ܘܢܨܚ̈ܢܘܗܝ ܐܠܗ̈ܝܐܿ܂ ‏‏ܘܣܘܠܩܗ ܕܠܘܬ ܐܒܘܗܝ܂", "ܘܕܐܝܟܢܐ ܩܿܒܠܘ ܗܘܘ ܚܝ̈ܠܐ ܘܫܘ̈ܠܛܢܐܿ܂ ܒܥܕܢܐ ‏‏ܗܿܘ ܕܐܣܿܬܠܩ ܗܘܐ܂ ܕܒܗ ܗܼܘ ܒܗܿܘ ܚܝܠܐ", "ܐܣܝܗ ܗܘܐ ܠܐܒܓܪ ‏‏ܘܠܥܼܒܕܘ ܒܪ ܥܒܼܕܘ ܬܪܝܢܐ ܕܡܠܟܘܬܗ܂ ܘܐܝܟܢܐ ܐܘܕܥ ܐܢܘܢ ܕܡܬܓܼܠܐ", "‏‏ܠܚܪܬܐ ܕܙܒ̈ܢܐܿ܂ ܘܒܫܘܠܡܐ ܕܒܪ̈ܝܬܐ ܟܠܗܝܢܿ܂ ܘܢܘܚܡܐ ܘܩܝܡܼܬܐ ‏‏ܕܥܬܝܕܐ ܕܬܗܘܐ ܠܟܠܗܘܢ", "ܒܢܝ̈ܢܫܐܿ܂ ܘܦܘܪܫܢܐ ܕܗܘܼܐ ܒܝܬ ܐܡܪ̈ܐ ‏‏ܠܓܕ̈ܝܐܿ܂ ܘܒܝܬ ܡܗ̈ܝܡܢܐ ܠܟܦܘܪ̈ܐ܂ ܘܐܡܼܪ ܗܘܐ", "ܠܗܘܢ܂ ‏‏ܡܛܘܠ ܕܬܪܥܐ ܕܚܝ̈ܐ ܩܛܝܢܐ ܗܘ܃ ܘܐܘܪܚܐ ܕܫܪܪܐ ‏‏ܐܠܝܨܐ ܗܝ܃ ܘܡܛܠ ܗܢܐ ܕܠܝ̈ܠܐ ܐܢܘܢ", "ܡܗ̈ܝܡܢܐ ‏‏ܕܩܘܫܬܐ܂ ܘܒܝܕ ܕܟܦܘܪܝܐܼ ܢܝܚܗ ܗܼܘ ܕܣܛܢܐ܂ ܡܛܠ ܗܢܐ ܣܓ̈ܝܐܝܢ ܕܓ̈ܠܐ ܕܡܼܛܥܝܢ", "ܠܚ̈ܙܝܐ܂ ܐܠܘ ܠܐ ܓܝܪ ܡܛܠ ܕܐܝܬ ‏‏ܚܪܬܐ ܛܒܬܐ ܠܐܢܫܐ ܡܗ̈ܝܡܢܐܼ܂ ܠܐ ܢܚܿܬ ܗܘܐ ܡܪܢ ܡܢ", "ܫܡܝܐܿ܂ ‏‏ܘܐܿܬܐ ܗܘܐ ܠܝܠܕܐ ܘܠܚܫܐ ܕܡܘܬܐ‍܂ ܘܐܦ ‏‏ܠܐ ܠܢ ܕܝܠܢ ܡܫܕܪ ܗܘܐ ܕܢܗܘܐ ܠܗ ܟܪ̈ܘܙܐ", "‏‏ܘܡܣܿܒܪ̈ܢܐ܂ ܘܐܝܠܝܢ ܕܚܼܙܝܢ ܚܢܢ ܘܫܡܥܢ ܚܢܢ ܡܢܗ ܕܥܒܿܕ ܗܘܐ ܘܡܿܠܦ", "‏‏ܗܘܐܼ܂ ܬܟܝܠܐܝܬ ܡܟܪܙܝܢ ܚܢܢ ܩܕܡ ܟܘܠ ܐܢܫ܂ ܕܠܐ ܢܗܘܐ ܛܠܘ̈ܡܐ ‏‏ܠܫܪܪܐ ܕܣܒܪܬܗ܂ ܘܠܐ ܗܘܐ", "ܗܠܝܢ ܒܠܚܘܕܼ܂ ܐܠܐܼ ܐܦ ܐܝܠܝܢ ܕܗ̈ܘܝ ‏‏ܒܫܡܗ ܡܢ ܒܬܪ ܣܘܠܩܗ ܡܚܘܝܢ ܚܢܢ ܘܡܟܪܙܝܢ ܚܢܢ܂ ܐܡܿܪ", "ܐܢܐ ܕܝܢ ‏‏ܩܕܡܝܟܘܢܿ܂ ܡܕܡ ܕܗܘܼܐ ܘܐܣܬܥܪ ܨܝܕ ܐܢܫܐ ܐܝܠܝܢ ܕܐܟܘܬܟܘܢ ‏‏ܗܝܡܢܘ ܒܗ ܒܡܫܝܚܐܿ܂", "ܕܒܪܗ ܗܼܘ ܕܐܠܗܐ ܚܝܐ܂ ܦܪܘܛܢܝܩܐ ܐܢܬܬܗ ‏‏ܕܩܠܘܕܝܣ ܩܣܪ܃ ܗܿܘ ܕܥܒܼܕܗ ܗܘܐ ܛܝܒܪܝܣ ܬܪܝܢܐ", "ܕܡܠܟܘܬܗ܃ ܟܕ ܐܙܼܠ ‏‏ܗܘܐ ܕܢܩܼܪܒ ܥܡ ܒ̈ܢܝ ܐܣܦܢܝܐ ܕܡܪܕܘ ܗܘܘ ܥܠܘܗܝܼ܂ ܗܼܝ ܗܕܐ ܐܢܬܬܐ܃", "‏‏ܟܕ ܐܝܬܘܗܝ ܗܘܐ ܫܡܥܘܢ ܚܕ ܡܢ ܬܠܡ̈ܝܕܐ ܒܪܗܘܡܐ ܡܕܝܢܬܐ܃ ‏‏ܘܚܙܝܐ ܗܘܬ ܐܬܘ̈ܬܐ ܘܬܕܡܪ̈ܬܐ܃", "ܘܚܝ̈ܠܐ ܬܡܝ̈ܗܐ ܕܥܒܿܕ ܗܘܐ ܒܫܡܗ ‏‏ܕܡܫܝܚܐܼ܂ ܟܦܪܬ ܗܘܬ ܒܚܢܦܘܬܐ ܕܐܒܗ̈ܝܗܿ ܕܩܝܡܐ ܗܘܬ ܒܗܿ܂", "‏‏ܘܒܨܠܡ̈ܐ ܕܚܢܦܘܬܐ ܕܣܓܕܐ ܗܘܬ ܠܗܘܢ܂ ܘܒܡܫܝܚܐ ܡܪܢ ܡܗܝܡܢܐ ‏‏ܗܘܬ ܘܣܓܕܐ܂ ܘܡܫܝܚܐ ܥܡ", "ܐܝܠܝܢ ܕܢܩܿܝܦܝܢ ܗܘܘ ܠܗ ‏‏ܠܫܡܥܘܢ܂ ܘܐܚܝܕܐ ܗܘܬ ܠܗܼ ܒܐܝܩܪܐ ܪܒܐ܂ ܘܡܢ ܒܬܪ ܗܟܢܐܼ܂ ܨܒܬ", "‏‏ܗܘܬܼ ܕܐܦ ܐܪܫܠܡ ܬܚܙܐ ܗܘܬܿ܂ ܘܕܘܟ̈ܝܬܐ ܐܝܠܝܢ ܕܒܗܝܢ ܐܣܬܥܪܘ ‏‏ܗܘܘ ܚܝ̈ܠܘܗܝ ܕܡܪܢ܂", "ܘܩܡܼܬ ܗܘܬ ܚܦܝܛܐܝܬܼ܂ ܘܢܚܼܬܬ ܗܘܬ ܡܢ ܪܗܘܡܐ ‏‏ܠܐܪܫܠܡ܂ ܗܼܝܼ ܘܬܪܝܢ ܒܢ̈ܝܗܿ ܥܡܗܿ܂ ܘܚܕܐ", "ܒܪܬܗܿ ܒܬܘܠܬܐ܂ ܘܟܕ ܥܐܠܐ ‏‏ܗܘܬ ܠܐܘܪܫܠܡܼ܂ ܢܦܼܩܬܿ ܗܘܬ ܠܗܿ ܡܕܝܢܬܐ", "ܠܩܘܒܠܗܿ܂ ܘܩܒܠܘܗܿ ‏‏ܗܘܘ ܒܐܝܩܪܐ ܪܒܐ ܐܝܟ ܕܠܡܿܠܟܬܐ ܡܪܬܗ ܕܐܬܪܐ ܪܒܐ ܕܒܝܬ ‏‏ܪ̈ܘܡܝܐ܂", "ܝܥܩܘܒ ܕܝܢ ܕܥܒܝܕ ܗܘܐ ܡܕܒܪܢܐ ܘܦܩܘܕܐ ܒܥܕܬܐ ܕܒܢܝܐ ‏‏ܗܘܬ ܠܢ ܬܡܢ܃ ܟܕ ܫܡܼܥ ܗܘܐ ܕܡܛܠ ܡܢܐ", "ܐܙܠܼܬܿ ܗܘܬ ܠܬܡܢ܃ ܩܡ ‏‏ܗܘܐ ܘܐܙܠ ܗܘܐ ܨܝܕܝܗܿ܂ ܘܥܠ ܗܘܐ ܠܘܬܗܿ ܐܝܟܐ ܕܫܪܝܼܐ ܗܘܬܿ܂", "‏‏ܒܐܦܕܢܐ ܪܒܐ ܕܒܝܬ ܡܠܟܘܬܗ ܕܐܝܪܘܕܝܣ ܡܿܠܟܐ܂ ܘܟܕ ܚܙܬܗ ܗܘܬ ‏‏ܩܒܠܬܗ ܗܘܬ ܒܚܕܘܬܐ ܪܒܬܐܼ܂", "ܘܐܦ ܠܗ ܐܝܟ ܕܠܫܡܥܘܢ ܟܐܦܐ܂ ‏‏ܘܚܘܝ ܗܘܐ ܠܗܿ ܐܦ ܗܘ ܐܣܘ̈ܬܐ ܘܚܿܝ̈ܠܐ ܐܝܟ ܫܡܥܘܢ܂ ܘܐܡܼܪܬܿ", "‏‏ܠܗ܂ ܚܿܘܐ ܠܝ ܓܓܘܠܬܐ ܗܿܝ ܕܐܙܕܩܦ ܗܘܐ ܒܗܿ ܡܫܝܚܐ܂ ܘܩܝܣܐ ‏‏ܕܨܠܝܒܘܬܗ ܕܐܬܬܠܝ ܗܘܐ ܒܗ ܡܢ", "ܝܘ̈ܕܝܐ܂ ܘܩܒܪܐ ܗܿܘ ܕܐܬܬܣܝܡ ‏‏ܗܘܐ ܒܗ܂ ܐܡܿܪ ܠܗܿ ܗܼܘ ܝܥܩܘܒ܂ ܗܠܝܢ ܬܠܬܝ̈ܗܝܢ ܕܨܒܝܐ", "ܡܠܟܘܬܟܝ ‏‏ܕܬܚܼܙܝܢܿ܂ ܬܚܝܬ ܐܝܼܕܐ ܐܢ̈ܝܢ ܕܝܘ̈ܕܝܐ܂ ܗܼܢܘܢ ܐܢܘܢ ܕܐܚܝܕܝܢ ܠܗ̈ܝܢܿ܂ ܘܠܐ", "‏‏ܫܒܩܝܢ ܠܢ ܕܢܐܙܠ ܢܨܿܠܐ ܬܡܢ ܩܕܡ ܓܓܘܠܬܐ ܘܩܒܪܐ܂ ܘܐܦܠܐ ܩܝܣܐ ‏‏ܕܨܠܝܒܘܬܗ ܨܿܒܝܢ ܠܡܬܼܠ", "ܠܢ܂ ܘܠܐ ܗܕܐ ܒܠܚܘܕ܃ ܐܠܐ ܐܦ ܡܪܕܦ ‏‏ܪܕܦܝܢ ܠܢ܃ ܕܠܐ ܢܣܿܒܪ ܘܢܿܟܪܙ ܒܫܡܗ ܕܡܫܝܚܐ܂ ܘܙܒ̈ܢܬܐ", "ܣܓ̈ܝܐܬܐ ܘܐܦ ‏‏ܒܝܬ ܐܣܝܪ̈ܐ ܚܒܫܝܢ ܠܢ܂ ܘܟܕ ܫܡܼܥܬܿ ܗܘܬ ܗܠܝܼܢ܂ ܒܗܿ ܒܫܥܬܐ ܦܼܩܕܬܿ ‏‏ܗܘܬ", "ܗܼܝ ܡܿܠܟܬܐܿ܂ ܘܐܝܬܝܘ ܗܘܘ ܩܕܡܝܗܿ܃ ܠܚܘܢܝܐ ܒܪ ܚܼܿܢܢ ܟܗܢܐ܂ ‏‏ܘܠܿܓܼܕܠܝܐ ܒܪ ܩܝܦܐ܂", "ܘܠܝܗܘܕܐ ܒܪ ܥܼܿܒܕ ܫܠܘܡ܂ ܪ̈ܝܫܐ ܘܦܩ̈ܘܕܐ ܕܝܘ̈ܕܝܐ܂ ‏‏ܘܐܡܼܪܬܿ ܠܗܘܢ܂ ܐܫܠܡܘ", "ܠܓܓܘܠܬܐ ܘܩܒܪܐ ܘܩܝܣܐ ‏‏ܕܨܠܝܒܘܬܐ ܠܝܥܩܘܒ ܘܠܐܝܠܝܢ ܕܫܠܡܝܢ ܠܗ܂ ܘܠܐ ܐܢܫ ܢ̈ܟܠܐ ܐܢܘܢ", "‏‏ܕܢܫܡܫܘܢ ܬܡܢ ܐܝܟ ܥܝܕܐ ܕܬܫܡܫܬܗܘܢ܂ ܘܟܕ ܦܩܼܕܬܿ ܗܟܢܐ ܠܟܗ̈ܢܐܼ܂ ‏‏ܩܡܬ ܗܘܬ ܕܬܐܙܠ ܘܬܚܙܐ", "ܐܢܝ̈ܢ ܠܕܘ̈ܟܝܬܐ ܗܿܢ̈ܝܢ܂ ܘܐܦ ܕܬܿܫܠܡ ܗܘܬ ‏‏ܐܬܪܐ ܗܿܘ ܠܗ ܠܝܥܩܘܒ ܘܠܐܝܠܝܢ ܕܐܝܬ ܗܘܘ ܥܡܗ܂", "ܘܒܬܪܟܢ ܥܠܬ ‏‏ܗܘܬ ܠܩܒܪܐ܂ ܘܐܫܟܚܬ ܗܘܬ ܒܓܘܗ ܕܩܒܪܐ ܬ̈ܠܬܐ ܙܩܝܦ̈ܝܢ܂ ܚܕ ܕܡܪܢ ‏‏ܘܬܪܝܢ", "ܕܗܿܢܘܢ ܓܿܝ̈ܣܐ ܕܙܩܝܦܝܢ ܗܘܘ ܥܡܗ ܡܢ ܝܡܝܢܗ ܘܡܢ ܣܡܠܗ܂ ‏‏ܘܒܗ ܒܥܕܢܐ ܗܿܘ ܕܥܠܬ ܠܓܘ ܩܒܪܐ܃", "ܗܼܝ ܘܒܢ̈ܝܗܿ ܥܡܗܼܿ܂ ܒܗܿ ܒܫܥܬܐܼ܂ ‏‏ܢܦܠܼܬ ܗܘܬ ܒܪܬܗܿ ܒܬܘܠܬܐܼ ܘܡܝܼܬܬ܂ ܕܠܐ ܟܐܒܐܿ ܘܕܠܐ", "ܟܘܪܗܢܐܼ܂ ‏‏ܘܕܠܐ ܥܠܼܬܐ ܡܕܡ ܕܡܘܬܐ܂ ܘܟܕ ܚܙܬ ܗܘܬ ܡܠܟܬܐ܃ ܕܡܝܼܬܬ ܠܗܿ ‏‏ܒܪܬܗܿ ܡܢ ܫܠܝܐܼ܂", "ܒܼܪܟܬ ܗܘܬܼ܂ ܘܡܨܠܝܐ ܒܓܘܗ ܕܩܒܪܐ܂ ܘܐܡܪܐ ܗܘܬ ‏‏ܒܨܠܘܬܗܿ܂ ܐܠܗܐ ܕܝܗܼܒ ܢܦܫܗ ܠܡܘܬܐ ܚܠܦ", "ܟܠܗܘܢ ܒ̈ܢܝ ܐܢܫܐ܃ ‏‏ܘܐܙܕܩܦ ܒܐܬܪܐ ܗܢܐ܃ ܘܐܬܣܝܡ ܒܩܒܪܐ ܗܢܐ܃ ܘܐܝܟ ܐܠܗܐ ܡܚܐ ‏‏ܟܠ ܩܡ", "ܘܐܩܝܡ ܥܡܗ ܠܣܓ̈ܝܐܐܼ܂ ܕܠܐ ܢܫܡܼܥܘܢ ܝܗ̈ܘܕܝܐ ܙܩ̈ܘܦܐ܃ ‏‏ܘܐܦ ܚ̈ܢܦܐ ܛܥ̈ܝܐ܃ ܗܿܢܘܿܢ ܕܟܿܦܪܬ", "ܒܨ̈ܠܡܝܗܘܢ ܘܒܓܠܝ̈ܦܝܗܘܢ܃ ‏‏ܘܒܕܚ̈ܠܬܗܘܢ ܕܚܢܦܘܬܐ܃ ܘܢܚܙܘܢ ܒܝ ܟܕ ܡܗܠܝܢ ܒܝ܃ ܘܢܐܡܪܘܢ", "ܕܟܘܠܗ ‏‏ܕܗܘܬܗܿ ܗܕܐ܃ ܥܠ ܕܟܦܼܪܬ ܒܐܠܗ̈ܐ ܕܣܓܕܐ ܗܘܬ ܠܗܘܢ܃ ܘܐܘܼܕܝܬ ‏‏ܒܡܫܝܚܐ ܕܠܐ ܝܕܥܐ", "ܗܘܬ ܠܗ܃ ܘܐܙܼܠܬ ܕܬܝܩܪ ܕܘܟܬ ܩܒܪܗ ‏‏ܘܨܠܝܒܘܬܗܼ܂ ܘܐܢ ܐܢܐ ܡܪܝ ܠܐ", "ܫܿܘܝܐ ܐܢܐ ܕܐܫܬܡܥ܃ ܥܠ ܕܣܿܓܕܬ ‏‏ܠܒܪ̈ܝܬܐ ܚܠܦܝܟܼ܂ ܐܢܬܼ ܚܘܣ ܡܛܠ ܫܡܟ ܣܓܝܕܐ܂ ܕܠܐ ܢܬܿܓܕܦ", "‏‏ܒܐܬܪܐ ܗܢܐܿ܂ ܐܝܟ ܕܓܿܕܦܘ ܥܠܝܟ ܒܨܠܝܒܘܬܟ܂ ܘܟܕ ܗܠܝܢ ܒܨܠܘܬܗܿ ‏‏ܐܡܪܐ ܗܘܬ܃ ܘܒܚܫܐ", "ܕܓܥܬܗܿ ܬܢܝܐ ܗܘܬ ܩܕܡ ܟܠ ܐܝܠܝܢ ܕܐܝܬ ‏‏ܗܘܐ ܬܡܿܢܼ܂ ܩܼܪܒ ܠܘܬܗܿ ܒܪܗܿ ܩܫܝܫܐܼ ܘܐܡܼܪ ܠܗܿ܂", "ܫܡܥ ܡܕܡ ܕܐܡܿܪ ‏‏ܐܢܐ ܩܕܡ ܡܠܟܘܬܟܝ܂ ܐܢܐܼ ܗܟܢܐ ܣܒܿܪ ܐܢܐ ܒܪܥܝܢܝ ܘܒܡܚܫܒܬܝܼ܂ ‏‏ܕܗܢܐ", "ܡܘܬܐ ܕܗܕܐ ܚܬܝ ܕܡܢ ܫܠܝܐܼ܂ ܠܐ ܗܘܐ ܣܪܝܩܐܝܬ ܗܘܿܐ܂ ܐܠܐ ‏‏ܣܘܥܪܢܐ ܗܘ ܗܢܐ ܬܡܝܗܐܼ܂ ܕܐܠܗܐ", "ܢܫܬܒܚ ܒܗܼ܂ ܘܠܐ ܗܘܐ ܕܫܡܥܗ ‏‏ܢܬܿܓܕܦܿ܂ ܐܝܟ ܕܣܼܒܪܘ ܐܝܠܝܢ ܕܫܡܥܘ ܗܕܐ܂ ܗܐ ܥܠܢ ܚܢܢ", "ܠܩܒܪܐܿ ‏‏ܘܐܫܟܚܢ ܚܢܢ ܒܗܿ ܬܠܬܐ ܙܩܝ̈ܦܐ܂ ܘܠܐ ܝܕܥܝܢ ܚܢܢ ܐܝܢܘ ܡܢܗܘܢ ‏‏ܙܩܝܦܐܿ܂ ܗܿܘ", "ܕܐܬܬܠܝ ܒܗ ܡܫܝܚܐ܂ ܒܡܘܬܗܿ ܕܗܕܐ ܚܬܝܼ܂ ܡܫܟܚܝܢ ܚܢܢ ‏‏ܕܢܚܙܐܼ ܘܢܐܠܦ ܐܝܢܘ ܙܩܝܦܗ ܕܡܫܝܚܐ܂", "ܠܐ ܓܝܪ ܡܗܡܐ ܡܫܝܚܐ ܡܢ ‏‏ܐܝܠܝܢ ܕܡܗܝܡܢܝܢ ܒܗ ܘܒܿܥܝܢ ܠܗ܂ ܗܼܝ ܕܝܢ ܡܠܟܬܐ ܦܪܘܛܢܝܩܐ܃ ܟܕ", "ܛܒ ‏‏ܡܪܝܪܐ ܗܘܬ ܢܦܫܗܿ ܒܥܕܢܐ ܗܿܘܼ܂ ܚܼܪܬ ܗܘܬ ܒܪܥܝܢܗܼܿ܂ ܕܚܟܝܡܐܝܬ ‏‏ܘܟܢܐܝܬ ܘܬܪܝܨܐܝܬ", "ܐܡܼܪ ܗܘܐ ܒܪܗܿ ܗܼܢܝܢ ܗܠܝܢܿ ܘܫܩܼܠܬ ܗܘܬ ܒܐܝ̈ܕܝܗܿ ‏‏ܚܕ ܡܢ ܙܩܝ̈ܦܐܼ܂ ܘܣܡܼܬ ܥܠ ܫܠܕܐ", "ܕܒܪܬܗ ܕܪܡܝܐ ܗܘܬ ܩܕܡܝܗܿ܂ ܘܐܡܼܪܬ ‏‏ܗܘܬ ܒܨܠܘܬܗܿ܂ ܐܠܗܐ ܕܚܘܝ ܗܘܐ ܚܝ̈ܠܐ", "ܬܡܝ̈ܗܐ ܒܐܬܪܐ ‏‏ܗܢܐ܃ ܐܝܟ ܕܫܡܥܢܢ ܘܗܝܡܢܼܢ܂ ܐܢ ܕܝܠܟ ܗܼܘ ܡܪܝ ܗܢܐ ܙܩܝܦܐ܃ ܘܒܗ ‏‏ܐܬܼܬܠܝܬ", "ܗܘܬ ܐܢܫܘܬܟ ܡܢ ܡܪ̈ܚܐܼ܂ ܚܿܘܐ ܚܝܠܐ ܥܙܝܙܐ ܘܬܩܝܦܐ ‏‏ܕܐܠܗܘܬܟܿ܂ ܕܒܓܘ ܐܢܫܘܬܐ ܫܪܝܐ ܗܘܬ܂", "ܘܬܚܐ ܗܕܐ ܒܪܬܝܼ܂ ܘܬܩܘܡܼ ‏‏ܘܢܫܬܒܚ ܒܗܿ ܫܡܟ܂ ܟܕ ܦܢܿܝܐ ܢܦܫܗܿ ܠܓܘ ܦܓܪܗܿ܂ ܘܢܒܗܬܘܢ", "ܙܩܘ̈ܦܝܟܼ ‏‏ܘܢܚܕܘܢ ܣܓܘ̈ܕܝܟ܂ ܘܩܘܼܝܬ ܗܘܬ ܛܘܼܪܐ ܣܓܝܐܐ ܡܢ ܒܬܪ ܕܐܡܼܪܬ ‏‏ܗܘܬ ܗܟܢܐ܂", "ܘܒܬܪܟܼܢ܂ ܫܩܠܬܗ ܗܘܬ ܠܙܩܝܦܐ ܗܿܘ ܡܢ ܫܠܕܐ ܕܒܪܬܗܼܿ܂ ‏‏ܘܣܡܼܬ ܗܿܘ ܚܪܢܐ܂ ܘܐܡܼܪܬ ܗܘܬ ܬܘܒ", "ܒܨܠܘܬܗܿ܂ ܐܠܗܐ ܕܒܪܡܙܗ ‏‏ܩܝܿܡܝܢ ܥܠܡ̈ܐ ܘܒܪ̈ܝܬܐ܃ ܘܨܒܿܐ ܒܚ̈ܝܐ ܕܟܘܠܗܘܢ ܒܢܝ̈ܢܫܐ", "ܕܡܬܦܼܢܝܢ ‏‏ܠܘܬܗ܃ ܘܠܐ ܡܗܡܐ ܡܢ ܒܥܘܬܐ ܕܐܝܠܝܢ ܕܒܿܥܝܢ ܠܗܼ܂ ܐܢ ܕܝܠܟ ܗܼܘ ‏‏ܡܪܝ ܗܢܐ", "ܙܩܝܦܐܼ܂ ܚܿܘܐ ܚܝܠܐ ܕܢܨܚ̈ܢܝܟ ܐܝܟ ܕܡܥܕ ܐܢܬ܂ ܘܬܚܐ ‏‏ܗܕܐ ܒܪܬܝܼ ܘܬܩܘܡ܂ ܘܢܒܗܬܘܢ ܚܢ̈ܦܐ", "ܣܓ̈ܕܝ ܠܒܪ̈ܝܬܟ ܚܠܦܝܟ܂ ܘܢܘܕܘܢ ‏‏ܡܗܝܡ̈ܢܐ ܘܫܪ̈ܝܪܐܼ܂ ܕܡܬܦܼܬܚ ܦܘܡܗܘܢ ܠܬܫܒܘܚܬܟܿ܂ ܩܕܡ", "ܐܝܠܝܢ ‏‏ܕܟܦܪܝܢ ܒܟ܂ ܘܐܓܼܪܬ ܗܘܬ ܛܘܼܪܐ ܣܓܝܐܐ ܒܬܪ ܗܠܝܢܿ ܘܫܩܠܬܗ ܗܘܬ ‏‏ܙܩܝܦܐ ܗܿܘ", "ܕܬܪ̈ܝܢ ܡܢ ܒܪܬܗܼܿ܂ ܘܫܩܼܠܬ ܗܘܬ ܙܩܝܦܐ ܗܿܘ ܕܬܠܬܐܼ܂ ‏‏ܘܣܡܬܗ ܥܠ ܒܪܬܗܿ܂ ܘܟܕ ܒܥܝܐ ܗܘܬ", "ܕܬܪܝܡ ܗܘܬ ܥܝܢ̈ܝܗܿ ܠܫܡܝܐ܃ ‏‏ܘܬܦܼܬܚ ܗܘܬ ܦܘܡܗܿ ܒܨܠܘܬܐܼ܂ ܒܗܿ ܒܫܥܬܐ ܘܒܗ ܒܥܕܢܐܼ܂ ܐܝܟ", "‏‏ܡܼܛܪܦ ܬܡܪܐ ܠܥܝܢܐܼ܂ ܕܩܼܪܒ ܗܘܐ ܙܩܝܦܐ ܗܿܘ ܠܫܠܕܐ ܕܒܪܬܗܼܿ܂ ܚܝܬ ‏‏ܗܘܬ ܒܪܬܗܼܿ܂ ܘܩܡܼܬ ܗܘܬ ܡܢ ܫܠܝܐ܂ ܘܡܫܒܚܐ ܗܘܬ ܠܐܠܗܐ ‏‏ܕܐܚܝܗܿ ܗܘܐ ܒܙܩܝܦܗ܂܀ ܡܠܟܬܐ ܕܝܢ", "ܦܪܘܛܢܝܩܐ܃ ܟܕ ܚܙܬ ܗܘܬ ‏‏ܕܐܝܟܢܐ ܚܝܬ ܗܘܬ ܒܪܬܗܼܿ܂ ܐܬܙܼܝܥܬ ܗܘܬܿ ܘܐܬܪܗܒܬܼ ܛܒ܂ ܘܟܕ", "ܪܗܝܒܐ ‏‏ܗܘܬ ܡܫܒܚܐ ܗܘܬܼ ܠܡܫܝܚܐ܂ ܘܗܝܼܡܢܬ ܗܘܬ ܒܗܿ܂ ܕܒܪܗ ܗܼܘ ܕܐܠܗܐ ‏‏ܚܝܐ܂ ܐܡܿܪ ܠܗܿ", "ܒܪܗܿ܃ ܚܙܼܝܬܝ ܡܪܬܝܼ܂ ܕܐܠܘ ܗܕܐ ܠܐ ܗܘܼܬ ܝܘܡܢܐܼ܂ ‏‏ܓܕܫܐ ܗܘܬ ܕܫܒܩܝܢ ܗܘܝܢ ܙܩܝܦܐ ܗܢܐ", "ܕܡܫܝܚܐ ܕܚܝܬ ܒܗ ܚܬܝܼ܂ ‏‏ܘܐܚܕܝܢ ܗܘܝܼܢ܂ ܘܡܝܩܪܝܢ ܗܘܝܢ ܕܚܕ ܡܢ ܗܿܢܘܢ ܓܝ̈ܣܐ ܩܛܘ̈ܠܐ܂", "ܗܫܐܿ ‏‏ܗܐ ܚܼܙܝܢܢ ܘܚܼܕܝܢܢܿ ܘܡܫܝܚܐ ܐܫܬܒܚ ܒܗܿ ܕܗܕܐ ܣܥܼܪ܂ ܘܫܩܠܬܗ ܗܘܬ ‏‏ܠܙܩܝܦܗ", "ܕܡܫܝܚܐܼ܂ ܘܝܗܒܬܗ ܗܘܬ ܠܝܥܩܘܒܼ܂ ܐܝܟ ܕܢܬܢܛܪ ܗܘܐ ‏‏ܒܐܝܩܪܐ ܪܒܐ܂ ܘܦܩܼܕܬ ܗܘܬ ܕܢܬܒܼܢܐ ܗܘܐ", "ܒܢܝܢܐ ܪܒܐ ܘܡܝܬܪܐܿ܂ ܥܠ ‏‏ܓܓܘܠܬܐ ܕܐܙܕܩܦ ܗܘܐ ܒܗܿ܃ ܘܥܠ ܩܒܪܐ ܕܐܬܣܝܡ ܗܘܐ ܒܗ܂ ‏‏ܐܝܟ", "ܕܢܬܝܩܪ̈ܢ ܕܘܟܝ̈ܬܐ ܗܠܝܼܢ܂ ܘܢܗܘܐ ܗܘܐ ܬܡܿܢ ܒܝܬ ܘܥܕܐ ‏‏ܕܨܠܘܬܐܼ ܘܟܢܘܫܝܐ ܕܬܫܡܫܬܐ܂ ܂ ܃", "ܡܠܟܬܐ ܕܝܢ ܟܕ ܚܙܬ ܗܘܬ ‏‏ܐܢܫܘܬܐ ܟܘܠܗܿ ܕܡܕܝܢܬܐ܃ ܕܟܢܼܫܬ ܗܘܬ ܠܚܙܬܐ ܗܕܐ ܕܣܘܥܪܢܐ ܗܢܐܼ܂", "‏‏ܦܩܼܕܬ ܗܘܬܼ܂ ܕܕܠܐ ܬܚܦܝܬܐ ܕܐܝܩܪܐ ܕܡ̈ܠܟܬܐܿ܂ ܬܐܙܠ ܗܘܬ ܒܪܬܗܿ ‏‏ܥܡܗܿ܃ ܓܠܝܐܝܬ ܠܐܦܕܢܐ", "ܕܡܠܟܐ ܕܫܪܝܐ ܗܘܬ ܒܗ܂ ܐܝܟ ܕܢܚܙܝܗܿ ‏‏ܗܘܐ ܟܠ ܐܢܫܼ ܘܢܫܒܚ ܠܐܠܗܐ܂ ܥܡܐ ܕܝܢ ܕܝܗ̈ܘܕܝܐ", "ܘܕܚ̈ܢܦܐ܃ ܗܿܢܘܢ ‏‏ܕܚܼܕܝܘ ܗܘܘ ܒܫܘܪܝܗܿ ܕܗܕܐ ܘܐܬܦܨܚܘܼ܂ ܐܬܟܡܪܘ ܗܘܘ", "‏‏ܒܫܘܠܡܗܿ ܕܗܕܐܼ ܛܒ܂ ܡܢܚܝܢ ܗܘܘ ܓܝܪ ܐܠܘ ܠܐ ܗܘܼܬ ܗܕܐ܂ ܕܚܿܙܝܢ ‏‏ܗܘܘ܂ ܕܡܛܠܬܗܿ ܕܗܕܐܼ܂", "ܣܓܝܐ̈ܐ ܗܝܡܢܘ ܗܘܘ ܒܗ ܒܡܫܝܚܐ܂ ܝܬܝܪܐܝܬ ‏‏ܕܝܢ ܕܚܿܙܝܢ ܗܘܘܼ܂ ܕܣܓ̈ܝܐܢ ܐܬܘ̈ܬܐ ܕܗ̈ܘܝܢ", "ܗ̈ܘܝ ܒܫܡܗ ܡܢ ܒܬܪ ‏‏ܣܘܠܩܗܿ܂ ܝܬܝܪ ܡܢ ܗܠܝܢ ܕܗ̈ܘܝ ܩܕܡ ܣܘܠܩܗ܂ ܘܐܦ ܠܐܬܪ̈ܘܬܐ ܪ̈ܚܝܩܐܼ܂", "‏‏ܐܙܼܠ ܗܘܐ ܛܒܼܗ ܕܣܘܥܪܢܐ ܗܢܐ ܕܐܣܬܥܪ܂ ܘܐܦ ܠܫܠܝܚ̈ܐ ܚܒܪ̈ܝܿ܂ ‏‏ܕܡܣܿܒܪܝܢ ܗܘܘ ܠܡܫܝܚܐ܂", "ܘܗܘܼܐ ܗܘܐ ܫܠܝܐ ܒܥ̈ܕܬܐ ܕܐܪܫܠܡܼ ‏‏ܘܡ̈ܕܝܢܬܐ ܕܚܕܪ̈ܝܗܿ܂ ܘܐܝܠܝܢ ܕܠܐ ܚܙܘ ܗܕܐ ܥܡ ܐܝܠܝܢ", "ܕܚܙܘ ܗܕܐܼ܂ ‏‏ܡܫܒܚܝܢ ܗܘܘ ܠܐܠܗܐ܂ ܘܟܕ ܣܠܩܐ ܗܘܬ ܡܠܟܬܐ ܡܢ ܐܪܫܠܡ ‏‏ܠܪܗܘܡܐ ܡܕܝܢܬܐܼ܂ ܟܠ", "ܡܕܝܢܬܐ ܕܥܐܠܐ ܗܘܬ ܠܗܼܿ܂ ܠܚܙܬܐ ܕܒܪܬܗܿ ‏‏ܚܒܨܝܢ ܗܘܘ ܕܢܚܙܘܢ܂ ܘܟܕ ܥܼܠܬ ܗܘܬ ܠܪܗܘܡܐܼ܂", "ܐܫܬܼܥܝܬ ܗܘܬ ܩܕܡ ‏‏ܩܠܘܕܝܣ ܩܣܪ܃ ܗܼܢܝܢ ܗܠܝܢ ܕܗ̈ܘܝ ܗ̈ܘܝ܂ ܘܟܕ ܫܡܼܥ ܗܘܐ ܩܣܪܼ܂ ܦܩܼܕ ܗܘܐ", "‏‏ܕܢܦܩܘܢ ܗܘܘ ܟܘܠܗܘܢ ܝܗ̈ܘܕܝܐ ܡܢ ܐܬܪܐ ܕܐܝܛܠܝܐ܂ ܟܕ ܒܟܠܗ ‏‏ܐܬܪܐ ܗܿܘܼ܂ ܣܘܥܪܢܐ ܗܢܐ", "ܡܬܡܠܠ ܗܘܐ ܡܢ ܣܓ̈ܝܐܐ܂ ܘܐܦ ܩܕܡ ‏‏ܫܡܥܘܢ ܟܐܦܐܼ܂ ܐܫܬܼܥܝܬ ܗܘܬ ܗܼܝ ܗܕܐ ܕܗܘܼܬ܂ ܟܠܡܕܡ", "ܗܟܝܠ ‏‏ܕܣܥܪܝܢ ܫܠܝܚ̈ܐ ܚܒܪ̈ܝܼܢ܂ ܩܕܡ ܟܠ ܐܢܫ ܡܟܪܙܝܢ ܚܢܢ܂ ܕܢܫܼܡܥܘܢܼ ܐܦ ܐܝܠܝܢ ‏‏ܕܠܐ", "ܝܕܥܝܢ܂ ܐܝܠܝܢ ܕܒܐܝܕܢ ܣܿܥܪ ܡܫܝܚܐ ܓܠܝܐܝܬ܂ ܕܢܫܬܒܚ ܡܪܢ ܡܢ ‏‏ܟܠܢܫ܂ ܘܗܠܝܢ ܕܬܿܢܝܬ", "ܩܕܡܝܟܘܢ܃ ܕܬܕܥܘܢܼ ܘܬܬܒܝܢܘܢ ܟܡܐ ܪܒܐ ‏‏ܗܝܡܢܘܬܗ ܡܫܝܚܐܿ܂ ܠܐܝܠܝܢ ܕܡܬܢܩܦܝܢ", "ܠܗ ܫܪܝܪܐܝܬ܂ ܂ ܝܥܩܘܒ ‏‏ܕܝܢ ܡܕܒܪܢܐ ܕܥܕܬܐ ܕܐܘܪܫܠܡ܃ ܗܿܘ ܕܒܥܝ̈ܢܘܗܝ ܚܙܝܗܝ ܗܘܐ ܠܣܘܥܪܢܐ", "‏‏ܗܿܘܼ܂ ܟܬܒܗ ܗܘܐ ܘܫܕܪܗ ܠܫܠܝܚ̈ܐ ܚܒܪ̈ܝܿ܂ ܠܡܕܝ̈ܢܬܐ ܕܐܬܪ̈ܘܬܗܘܢ܂ ܘܐܦ ‏‏ܗܿܢܘܢ ܫܠܝܚ̈ܐܼ܂", "ܟܬܒܝܼܢ ܘܡܘܕܥܝܢ ܠܗ ܠܝܥܩܘܒܿ܂ ܟܘܠ ܡܕܡ ܕܣܥܼܪ ܡܫܝܚܐ ‏‏ܒܐܝ̈ܕܝܗܘܢ܂ ܘܡܬܩܪܝܢ ܩܕܡ ܟܠܗ ܟܢܫܐ", "ܕܥܡܐ ܕܥܕܬܐ܂ ܘܟܕ ܫܡܼܥ ‏‏ܗܘܐ ܐܒܓܪ ܡܠܟܐ ܗ̈ܢܼܝܢ ܗܠܝܢ܃ ܗܼܘ ܘܐܓܘܣܛܝܢ ܐܡܗ܃ ܘܫܠܡܼܬ ܒܪܬ", "‏‏ܡܗܼܪܕܬ܃ ܘܦܩܘܪ ܘܥܒܕܫܡܫ܃ ܘܫܡܫܓܪܡ ܘܥܒܕܘ ܘܐܙܝ ܘܒܪ ܟܠܒܐ܃ ܥܡ ‏‏ܫܪܟܐ ܕܚܒܪ̈ܝܗܘܢܼ܂", "ܚܿܕܝܢ ܗܘܘܼ ܛܒ܂ ܘܡܫܒܚܝܢ ܗܘܘ ܠܐܠܗܐܼ ܟܠܗܘܢ܂ ‏‏ܘܒܡܫܝܚܐܼ ܡܘܕܝܢ ܗܘܘ܂ ܐܡܿܪ ܠܗ ܐܒܓܪ ܡܠܟܐ", "ܠܐܕܝ܂ ܨܒܿܐ ܐܢܐ ‏‏ܕܟܠܡܕܡ ܕܫܡܼܥܢܢ ܡܢܟ ܝܘܡܢܐ܃ ܘܫܪܟܐ ܬܘܒ ܕܐܚܪ̈ܢܝܬܐܼ܂ ܩܕܡ ܟܘܠܗܿ", "‏‏ܡܕܝܢܬܐ ܬܐܡܪ ܐ̈ܢܝܼܢ ܓܠܝܐܝܬܼ܂ ܘܢܿܫܡܼܥ ܟܠܢܫ ܟܪܘܙܘܬܐ ܕܣܒܪܬܗ ‏‏ܕܡܫܝܚܐ ܕܡܿܠܦ ܐܢܬ", "ܠܼܢ܂ ܘܢܬܢܝܚܼ ܘܢܬܿܩܝܡ ܒܝܘܠܦܢܐ ܕܡܿܠܦ ܐܢܬ ܠܢܿ ‏‏ܘܢܬܒܝܢܘܢ ܣܓ̈ܝܐܐܼ ܕܟܢܐܝܬ ܗܝܿܡܢܬ ܒܗ", "ܒܡܫܝܚܐܿ܂ ܒܐܓܪܬܐ ܕܫܿܕܪܬ ‏‏ܗܿܘܝܬ ܠܗ܂ ܘܢܕܥܘܢܼ ܕܐܠܗܐ ܗܘ ܒܪ ܐܠܗܐ܂ ܘܬܠܡܝܕܗ ܐܢܬ ܫܪܝܪܐ", "‏‏ܘܡܗܝܡܢܐܿ܂ ܘܚܝܠܗ ܫܒܝܚܐ ܒܥܿܒ̈ܕܐ ܡܚܘܐ ܐܢܬܿ܂ ܩܕܡ ܐܝܠܝܢ ܕܨܒܿܝܢ ‏‏ܕܢܗܝܡܢܘܢ ܒܗ܂ ܘܒܬܪ", "ܝܘܡܐ ܗܿܘܼ܂ ܦܩܼܕ ܗܘܐ ܐܒܓܪ ܠܥܒܕܘ ܒܪ ܥܒܕܘ܃ ‏‏ܗܿܘ ܕܐܬܐܿܣܝ ܗܘܐ ܡܢ ܟܐܒܐ ܡܪܝܪܐ", "ܕܪ̈ܓܠܘܗܝ܂ ܕܢܫܕܪ ܗܘܐ ‏‏ܟܪܘܙܐܼ܂ ܘܢܩܪܐ ܗܘܐܼ ܒܟܘܠܗܿ ܡܕܝܢܬܐ܂ ܘܬܬܿܟܢܫ ܗܘܬ", "ܐܢܫܘܬܐ ܟܘܠܗܿ܂ ‏‏ܓܒܪ̈ܐܼ ܘܢܫ̈ܐ܂ ܠܕܘܟܬܐ ܗܿܝ ܕܡܬܩܪܝܐܼ ܒܝܬ ܬܒܿܪܐ܂ ܠܐܬܪܐ ܪܘܝܚܐ ‏‏ܕܒܝܬ", "ܥܘܝܕܐ ܒܪܗ ܕܥܒܕܢܚܕ܂ ܕܢܫܡܼܥܘܢ ܗܘܘ ܡܠܦܢܘܬܗ ܕܐܕܝ ܫܠܝܚܐ܂ ‏‏ܘܕܐܝܟܢܐ ܡܿܠܦ ܗܘܐ܂ ܘܒܫܡ", "ܡܼܢܘ ܡܐܣܐ ܗܘܐ܂ ܘܒܐܝܢܐ ܚܝܠܐ ‏‏ܐܬܘ̈ܬܐ ܗܠܝܢ ܥܒܿܕ ܗܘܐ܂ ܘܬܕܡܪ̈ܬܐ ܗܠܝܢ ܣܥܿܪ ܗܘܐ܂ ܡܛܠ", "ܕܟܕ ‏‏ܐܣܝܗ ܗܘܐ ܠܐܒܓܪ ܡܠܟܐܼ܂ ܚܐܪ̈ܐ ܗܘ ܒܠܚܘܕ ܕܩܝܡܝܢ ܗܘܘ ܩܕܡܘܗܝ ‏‏ܘܚܙܐܘܗܝ ܗܘܘܿ܂ ܟܕ", "ܐܣܝܗ ܗܘܐ ܒܡܠܬܗ ܕܡܫܝܚܐ܂ ܗܿܘ ܕܐܣܘ̈ܬܐ ‏‏ܣܓ̈ܝܐܐܼ ܠܐ ܐܫܟܚܘ ܗܘܘ ܕܢܐܣܘܢܝܗܝ܂ ܘܓܒܪܐ", "ܐܟܣܢܝܐܼ ܐܣܝܗ ‏‏ܗܘܐ ܒܗܝܡܢܘܬܐ ܕܡܫܝܚܐ܂ ܘܟܕ ܐܬܼܟܢܫܬ ܗܘܬ ܟܘܠܗܿ ܡܕܝܢܬܐ ‏‏ܓܒܪ̈ܐ ܘܢܫ̈ܐ܃", "ܐܝܟ ܕܦܩܼܕ ܗܘܐ ܡܠܟܐܼ܂ ܩܿܝܡܝܢ ܗܘܘ ܬܡܿܢܼ܂ ܥܘܝܕܐ ‏‏ܘܠܒܿܘ܂ ܘܚܦܣܝܿ ܘܒܪ ܟܠܒܐ܂ ܘܠܒܘܿܒܢܐܿ", "ܘܚܼܣܪܘܢܼ ܘܫܡܫܓܪܡ܂ ܥܡ ‏‏ܚܒܪ̈ܝܗܘܢ ܕܐܟܘܬܗܘܢ܂ ܪ̈ܫܢܐܼ ܘܚܐܪ̈ܐ ܕܡܠܟܐܼܿ ܘܦܩ̈ܘܕܐ ܘܦܠܚ̈ܐ", "‏‏ܟܘܠܗܘܢܿ܂ ܘܐܢܫܐ ܐܘܡ̈ܢܐ ܕܐ̈ܝܕܝܐ ܘܝܗ̈ܘܕܝܐܿ܂ ܘܚ̈ܢܦܐ ܕܐܝܬ ܗܘܘ ܒܗ ‏‏ܒܟܪܟܐ ܗܢܐ܃", "ܘܐܟܣ̈ܢܝܐ ܕܐܬܪ̈ܘܬܐ ܕܡܢ ܨܘܒܐ ܘܡܢ ܚܪܢܿ܂ ܘܫܪܟܐ ‏‏ܕܥܡܘܪ̈ܘܗܝ ܕܐܬܪܐ ܗܢܐ ܟܠܗ ܕܒܝܬ", "ܢܗܪܝܼܢ܂ ܩܝܡܝܢ ܗܘܘ ܟܠܗܘܢܼ܂ ‏‏ܕܢܫܼܡܥܘܢ ܗܘܘ ܡܠܦܢܘܬܗ ܕܐܕܝܿ܂ ܕܫܼܡܥܘ ܗܘܘ ܥܠܘܗܝܿ܂", "ܕܬܠܡܝܕܗ ܗܼܘ ‏‏ܕܝܫܘܥܿ܂ ܗܿܘ ܕܐܙܕܩܦ ܗܘܐ ܒܐܪܫܠܡܿ܂ ܘܡܐܣܐ ܗܘܐ ‏‏ܐܣܘ̈ܬܐ", "ܒܫܡܗ܂ ܘܫܿܪܝ ܗܘܐ ܗܼܘ ܐܕܝܿ܂ ܕܢܐܡܪ ܗܘܐ ܠܗܘܢܼ ܗܟܢܐ܂ ‏‏ܫܡܼܥܘ ܟܠܟܘܢ ܘܐܿܬܒܝܢܘ܂ ܒܡܕܡ", "ܕܐܡܿܪܢܐ ܩܕܡܝܟܘܢ܂ ܕܠܐ ܗܘܐ ‏‏ܐܣܝܐ ܐܿܝܬܝ ܕܣܡ̈ܡܢܐ ܘܥܩܪܐ ܕܐܘܡܢܘܬܐ ܕܒ̈ܢܝ ܐܢܫܐ܂ ܐܠܐ", "ܐܿܝܬܝ ‏‏ܬܠܡܝܕܗ ܕܝܫܘܥ ܡܫܝܚܐܿ܂ ܐܣܝܐ ܕܢܦܫ̈ܬܐ ܡܛܪ̈ܦܬܐܼ܂ ܘܦܪܘܩܐ ܕܚ̈ܝܐ ‏‏ܥܬܝ̈ܕܐ܂ ܒܪܐ", "ܕܐܠܗܐ ܕܢܚܼܬ ܗܘܐ ܡܢ ܫܡܝܐ܃ ܘܠܒܼܫ ܗܘܐ ܦܓܪܐ ‏‏ܘܗܘܼܐ ܒܪܐܢܫܐ܂ ܘܝܗܼܒ ܗܘܐ ܢܦܫܗ ܘܐܙܕܩܦܼ", "ܚܠܦ ܟܠܗܘܢ ܒ̈ܢܝ ܐܢܫܐ܂ ‏‏ܘܟܕ ܐܬܬܠܝ ܗܘܐ ܥܠ ܩܝܣܐܼ܂ ܐܚܫܟ ܗܘܐ ܫܡܫܐ ܒܪܩܝܥܐ܂ ܘܟܕ ܥܠ", "‏‏ܗܘܐ ܠܓܘ ܩܒܪܐܼ܂ ܐܬܢܚܡ ܗܘܐܼ ܘܢܦܼܩ ܗܘܐ ܡܢ ܩܒܪܐ ܥܡ ‏‏ܣܓ̈ܝܐܐ܂ ܘܐܝܠܝܢ ܕܢܛܪܝܢ ܗܘܘ", "ܩܒܪܐܼ܂ ܠܐ ܚܙܘ ܗܘܘ ܐܝܟܢܐ ܢܦܼܩ ܗܘܐ ‏‏ܡܢ ܩܒܪܐ܂ ܘܥܝܪ̈ܐ ܕܪܘܡܐܼ܂ ܗܿܢܘܢ ܗܘܼܘ ܟܪ̈ܘܙܐ", "ܘܡܣܿܒܪ̈ܢܐ ܕܩܝܡܼܬܗ܂ ‏‏ܗܿܘ ܕܐܠܘ ܠܐ ܨܒܼܐܼ ܠܐ ܡܐܬ ܗܘܐ܂ ܡܛܠ ܕܡܪܗ ܗܘ ܕܡܘܬܐ ‏‏ܡܦܩܢܐ܂", "ܘܐܠܘ ܠܐ ܕܫܼܦܪ ܠܗܼ܂ ܐܦ ܠܐ ܬܘܒ ܦܓܪܐ ܠܒܿܫ ܗܘܐ܂ ܒܝܕ ‏‏ܕܗܘܝܘ ܓܒܘܠܗ ܕܦܓܪܐ܂ ܗܿܘ ܓܝܪ", "ܨܒܝܢܐ ܕܐܪܟܢܗ ܗܘܐ ܠܝܠܕܐ ܕܡܢ ‏‏ܒܬܘܠܬܐܼ܂ ܗܼܘ ܬܘܒ ܬܚܬܝܗ ܗܘܐ ܠܚܫܐ ܕܡܘܬܐܿ܂ ܘܐܡܟ ܗܘܐ", "‏‏ܪܒܘܬܐ ܕܐܠܗܘܬܗ ܡܪܝܡܬܐܼ܂ ܗܿܘ ܕܐܝܬܘܗܝ ܗܘܐ ܨܝܕ ܐܒܘܗܝ ܡܢ ‏‏ܡܬܘܡ ܘܡܢ ܥܠܡ܂ ܗܿܘ", "ܕܡܠܠܘܗܝ ܗܘܘ ܢܒ̈ܝܐ ܕܡܢ ܩܕܝܡ ܒܪ̈ܐܙܝܗܘܢܿ ‏‏ܘܨܪܘ ܗܘܘ ܕܡܼ̈ܘܬܐ ܕܝܠܕܗ ܘܕܚܫܗ܃ ܘܕܢܘܚܡܗ ܘܕܣܘܠܩܗ ‏‏ܕܠܘܬ ܐܒܘܗܝܿ܂ ܘܥܠ ܡܘܬܒܗ ܕܡܢ ܝܡܝܢܐ܂ ܘܗܐ ܡܣܬܓܕ ܡܢ ܥ̈ܠܝܐ", "‏‏ܘܬܚ̈ܬܝܐܼ܂ ܗܿܘ ܕܣܓܝܕܐ ܗܘ ܡܢ ܡܬܘܡ̈ܘܗܝ܂ ܐܦܢ ܓܝܪ ܚܙܬܗ ܕܒܢܝ̈ܢܫܐ ‏‏ܗܘܬܼ܂ ܐܠܐ ܚܝܠܗ", "ܘܝܕܥܬܗ ܘܫܘܠܛܢܗܼ ܕܐܠܗܐ ܗܘ܂ ܐܝܟ ܕܗܼܘ ܐܡܼܪ ‏‏ܠܢ܂ ܕܗܐ ܡܟܝܠ ܐܫܬܒܚ ܒܪܗ ܕܐܢܫܐ܂ ܘܐܠܗܐ", "ܕܒܗ ܡܫܒܚ ܠܗ܂ ‏‏ܒܚܝ̈ܠܐ ܘܒܬܕܡܪ̈ܬܐ܂ ܘܒܐܝܩܪܗ ܕܡܢ ܝܡܝܢܐ܂ ܦܓܪܗ ܕܝܼܢ ܐܪܓܘܢܐ ܗܘ ‏‏ܕܟܝܐ", "ܕܐܠܗܘܬܗ ܡܫܒܚܬܐ܂ ܕܒܗ ܗܼܘ ܐܫܟܚܢ ܚܢܢ ܕܢܚܘܪ ܒܡܪܘܬܗ ‏‏ܟܣܝܬܐ܂ ܠܗܢܐ ܗܟܝܠ ܝܫܘܥ ܡܫܝܚܐ", "ܡܟܪܙܝܢܼܢ ܘܡܣܿܒܪܝܢ ܚܢܢ܂ ܘܥܡܗ ‏‏ܠܐܒܘܗܝ ܡܫܒܚܝܢ ܚܢܼܢ܂ ܘܠܪܘܚܐ ܕܐܠܗܘܬܗ ܡܪܡܪܡܝܢ ܚܢܼܢ", "ܘܣܓܕܝܢ ܚܢܢ܂ ‏‏ܡܛܠ ܕܗܟܢܐ ܐܬܦܩܕܢ ܡܢܗ܂ ܕܢܥܡܕ ܘܢܚܿܣܐ ܠܐܝܠܝܢ ܕܡܗܝܡܢܝܼܢ܂ ܒܫܡ ‏‏ܐܒܐ", "ܘܒܪܐܼ ܘܪܘܚܐ ܕܩܘܕܫܐ܂ ܐܦ ܢܒ̈ܝܐ ܕܡܢ ܩܕܡܝܼܢ ܗܟܢܐ ܐܡܪܝܢ ‏‏ܗܘܘ܂ ܕܡܪܝܐ ܐܠܗܢ ܫܕܪ ܠܢܼ", "ܘܪܘܚܗ܂ ܘܐܢ ܐܡܿܪ ܐܢܐ ܡܕܡ ܕܠܐ ‏‏ܟܬܝܒ ܒܢܒ̈ܝܐܼ܂ ܠܐ ܢܩܿܒܠܘܢ ܝܗ̈ܘܕܝܐ ܕܩܝܿܡܝܢ ܒܝܢܬܟܘܢ", "ܘܫܡܥܝܢ ܠܝ܂ ‏‏ܘܐܢ ܬܘܒ ܡܬܕܟܪ ܐܢܐ ܫܡܗ ܕܡܫܝܚܐ܃ ܥܠ ܐܝܠܝܢ ܕܐܝܬ ܠܗܘܢ ‏‏ܟܐ̈ܒܐ ܘܟܘܪ̈ܗܢܐ", "ܘܠܐ ܡܬܚܠܡܝܢ ܒܗܢܐ ܫܡܐ ܡܫܒܚܐܼ܂ ܠܐ ܢܗܝܡܢܘܢ ‏‏ܣܓ̈ܕܝ ܠܥܿܒܕ ܐܝ̈ܕܝܗܘܢ܂ ܐܢ ܗܟܝܠ ܟܬܝ̈ܒܢ", "ܐ̈ܢܝܢ܃ ܐܝܠܝܢ ܕܐܡܪܝܢ ܐܢܚܢܢ ‏‏ܒܣܼܦܪ̈ܐ ܘܒܢܒ̈ܝܐ܃ ܘܡܫܟ̈ܚܢ ܘܡܚ̈ܘܝܢ ܚܝ̈ܠܐ ܕܚܘܠܡܢܗܝܢ", "ܒܟܪ̈ܝܗܐܼ܂ ܠܐ ‏‏ܐܢܫ ܢܚܘܪ ܒܢ ܕܠܐ ܦܘܪܫܢܐ ܕܗܝܡܢܘܬܐ ܕܡܟܪܙܝܢ ܚܢܢܿ܂", "‏‏ܕܐܠܗܐ ܐܙܕܩܦ ܚܠܦ ܟܘܠܗܘܢ ܒ̈ܢܝ ܐܢܫܐ܂ ܘܐܢ ܐܝܬ ܐܝܠܝܢ ܕܠܐ ‏‏ܨܒܿܝܢ ܕܢܬܛܦܝܣܘܢ ܠܡ̈ܠܝܢ", "ܗܠܝܼܢ܂ ܢܩܿܪܒܘܢ ܨܐܕܝܼܢ܂ ܘܢܓܠܼܘܢ ܠܢ ܡܿܢܘ ‏‏ܪܥܝܢܗܘܢܿ ܕܐܟܘܬܗ ܕܟܘܪܗܢܐ ܕܬܪܥܝܬܗܘܢܼ܂", "ܢܩܿܪܒ ‏‏ܣܡܐ ܡܐܣܝܢܐ ܠܚܘܠܡܢܐ ܕܡܚܘܬܗܘܢ܂ ܐܦܢ ܓܝܪ ܠܐ ‏‏ܩܪܝܒܝܢ ܗܘܝܬܘܢ ܒܥܕܢܐ ܕܚܫܗ", "ܕܡܫܝܚܐܼ܂ ܐܠܐ ܒܫܡܫܐ ܕܚܼܫܟ ܗܘܐ ‏‏ܘܚܿܙܝܬܘܢܼ܂ ܐܝܠܦܘܼ ܘܐܬܒܝܢܘ ܥܠ ܓܘܢܚܐ ܪܒܐ ܕܗܘܼܐ", "‏‏ܗܘܐ ܒܗܿܘ ܥܕܢܐ ܕܙܩܝܦܘܬܗ܃ ܕܗܿܘ ܕܦܪܚܼܬ ܣܒܪܬܗ ‏‏ܒܟܘܠܗܿ ܐܪܥܐܿ܂ ܒܐ̈ܬܘܬܐ ܕܥܒܕܝܢ", "ܬܠܡܝ̈ܕܘܗܝ ܚܒܪ̈ܝܢ ܒܟܘܠܗܿ ܐܪܥܐ܂ ‏‏ܘܐܝܠܝܢ ܕܥܒܪ̈ܝܐ ܗܘܘ܃ ܘܠܫܢܐ ܗܿܘ ܥܒܪܝܐ ܕܝܠܝܕܝܢ ܗܘܘ", "‏‏ܒܗ ܝܕܥܝܢ ܗܘܘ ܒܠܚܘܕܼ܂ ܗܐ ܝܘܡܢܐܼ ܡܡܠܠܝܢ ܒܟܠ ܠܫܢ̈ܝܢ܂ ܕܢܫܼܡܥܘܢ ‏‏ܪ̈ܚܝܩܐ ܘܢܗܝܡܢܘܢ", "ܐܝܟ ܩܪ̈ܝܒܐܼ܂ ܕܗܿܘ ܕܒܠܼܒܠ ܠܫ̈ܢܐ ‏‏ܕܡܪ̈ܚܐ ܒܦܢܝܬܐ ܗܕܐ ܕܩܕܡܝܼܢ܂ ܗܘܝܘ ܡܿܠܦ ‏‏ܒܐܝ̈ܕܝܢ", "ܝܘܡܢܐܿ܂ ܗܝܡܢܘܬܐ ܕܩܘܫܬܐ ܘܕܫܪܪܐܼܿ ܒܒܨܝܪ̈ܐ ‏‏ܘܒܕܘ̈ܝܐ ܕܡܢ ܓܠܝܠܐ ܕܦܠܣܛܝܢܐ܂ ܐܦ ܐܢܐ ܓܝܪ", "ܕܚܿܙܝܢ ܐܢܬܘܢ ܠܝܼ܂ ‏‏ܡܢ ܦܢܐܣ ܐܝܿܬܝ܂ ܡܢ ܐܬܪ ܕܢܿܦܩ ܝܘܪܕܢܢ ܢܗܪܐ܂ ‏‏ܘܐܿܬܓܒܝܬ ܥܡ ܚܒܪ̈ܝ", "ܕܐܗܘܐ ܟܪܘܙܐ ܠܣܒܪܬܐ ܗܕܐܿ܂ ܕܒܗܿ ‏‏ܗܼܘ ܗܐ ܪ̈ܥܡܢ ܦܢܝ̈ܬܐ ܕܒܟܘܠ ܐܬܪ ܒܫܡܗ", "ܡܫܒܚܐ ܕܡܫܝܚܐ ܣܓܝܕܐ܂ ‏‏ܠܐ ܗܟܝܠ ܐܢܫ ܡܢܟܘܢ ܢܩܿܫܐ ܪܥܝܢܗ ܡܢ ܩܘܫܬܐܿ܂ ܘܢܪܚܩ ܬܪܥܝܬܗ ܡܢ", "‏‏ܫܪܪܐ܂ ܠܐ ܬܫܼܬܒܘܢ ܒܬܪ ܚܘܫ̈ܒܐ ܕܛܘܥܝܝ ܡܘܒܕܢܝܬܐܿ܂ ܕܡܼܠܝܢ ܦܣܩ ‏‏ܣܒܪܐ ܕܡܘܬܐ ܡܪܝܪܐ܂", "ܘܠܐ ܬܬܼܚܕܘܢ ܒܥ̈ܝܕܐ ܒܝ̈ܫܼܐ ܕܚܢܦܘܬܐ ‏‏ܕܐܒܗ̈ܝܟܘܢ܂ ܘܬܬܪܚܩܘܢ ܠܟܘܢ ܡܢ ܚ̈ܝܐ ܕܩܘܫܬܐ", "ܘܕܫܪܪܐ ܕܒܡܫܝܚܐ܂ ‏‏ܡܛܘܠ ܕܐܝܠܝܢ ܕܡܗܝܡܢܝܢ ܒܗܼ܂ ܗܢܼܘܢ ܡܬܗܝܡܢܝܢ ܩܕܡܘܗܝ܂ ܗܿܘ ܕܢܚܼܬ", "‏‏ܠܘܬܢ ܒܚܢܢܗܿ܂ ܕܢܒܿܛܠ ܡܢ ܐܪܥܐ ܕܒܚ̈ܐ ܕܚܢܦܘܬܐܿ܂ ܘܢܘܩ̈ܝܐ ‏‏ܕܦܬܟܪܘܬܐ܂ ܕܬܘܒܼ ܠܐ", "ܢܣ̈ܬܓܕܢ ܒܪ̈ܝܬܐ܂ ܐܠܐ ܠܗ ܘܠܐܒܘܗܝܼ ܥܡ ‏‏ܪܘܚܐ ܕܩܘܕܫܗ ܢܣܓܘܕ܂ ܐܢܐ ܓܝܪ ܐܝܟ ܕܦܩܼܕ ܠܝ", "ܡܪܝܼ܂ ܗܐ ܡܿܟܪܙ ‏‏ܐܢܐܼ ܘܡܿܣܒܪ ܐܢܐ܂ ܘܟܣܦܗ ܥܠ ܦܬܘܪܐܼ ܗܐ ܪܡܿܐ ܐܢܐ ܩܕܡܝܟܘܢܿ ‏‏ܘܙܪܥܐ", "ܕܡܠܬܗܼ ܙܪܥܿ ܐܢܐ ܒܐ̈ܕܢܐܼ ܕܟܠܢܫ܂ ܘܐܝܠܝܢ ܕܨܒܿܝܢ ܕܢܩܿܒܠܘܢܼ܂ ‏‏ܕܝܠܗܘܢ ܗܘܼ ܦܘܪܥܢܐ ܛܒܿܐ", "ܕܬܘܕܝܬܐ܂ ܘܐܝܠܝܢ ܕܠܐ ܡܬܛܦܝܣܝܼܢ܂ ܚܠܼܐ ‏‏ܕܪ̈ܓܠܝ ܢܿܦܨ ܐܢܐ ܥܠܝܗܘܢܼ ܐܝܟ ܕܐܡܼܪ ܠܝ ܡܪܝ܂", "ܬܘܒܘ ܗܟܝܠ ‏‏ܚܒܝ̈ܒܝ ܡܢ ܐܘܪ̈ܚܬܐ ܒܝܫ̈ܬܐܿ܂ ܘܡܢ ܥܿܒ̈ܕܐ ܣܢ̈ܝܐ܂ ܘܐܬܦܼܢܘ ܠܘܬܗ ‏‏ܒܨܒܝܢܐ", "ܛܒܿܐ ܘܫܦܝܪܐܼ܂ ܐܝܟ ܕܐܬܦܼܢܝ ܗܼܘ ܠܘܬܟܘܢ ‏‏ܒܚܢܢܗ ܘܒܪ̈ܚܼܡܘܗܝ ܥܬܝܪ̈ܐ܂ ܘܠܐ ܬܗܘܘܢ ‏‏ܐܝܟ", "ܕܪ̈ܐ ܩܕܡ̈ܝܐ ܕܥܒܪܘ܃ ܕܡܛܘܠ ܕܩܿܫܝܘ ܗܘܘ ܪܥܝܢܗܘܢ ܡܢ ‏‏ܕܚܠܬܗ ܕܐܠܗܐܿ܂", "ܩܒܿܠܘ ܗܘܘ ܡܣܡ ܒܪܫܐ ܓܠܝܐܝܬ܂ ‏‏ܕܗܢܼܘܢ ܢܬܪܕܘܢ ܗܘܘܼ܂ ܘܐܝܠܝܢ ܕܐܿܬܝܢ ܒܬܪܗܘܢܿ ܢܙܘܥܘܢ", "ܘܢܕܚܠܘܢ܂ ‏‏ܟܠܗ ܓܝܪ ܕܐܬܼܐ ܡܪܢ ܠܥܠܡܐܼ܂ ܕܢܠܦܢ ܘܢܚܿܘܝܼܢ܂ ܕܒܫܘܠܡܐ ܗܘ ‏‏ܕܒܪ̈ܝܬܐ ܗܿܘܐ", "ܢܘܚܡܐ ܠܟܠܗܘܢ ܒܢ̈ܝ ܐܢܫܐ܂ ܘܒܗܿܘ ‏‏ܥܕܢܐܼ ܡܬܨܝܪܝܢ ܕܘܒܪ̈ܝܗܘܢ ܒܩܢܘܡ̈ܝܗܘܢܼ܂ ܘܗܿܘܝܢ", "ܦܓܪ̈ܝܗܘܢ ܡ̈ܓܠܼܐ ‏‏ܠܟܬܝܒ̈ܬܐ ܕܟܐܢܘܬܐܼ܂ ܘܠܝܬ ܬܡܿܢ ܕܠܐ ܝܕܥܿ ܣܦܼܪܐ܂ ܡܛܘܠ ܕܟܠܢܫܼ", "‏‏ܟܬܝܒ̈ܬܐ ܕܣܦܼܪܗ ܗܿܘܐ ܩܿܪܐ ܒܗܿܘ ܝܘܡܐ܂ ܘܚܘܫܒܢܐ ܕܣܘܥܪ̈ܢܘܗܝܼ ܐܿܚܕ ‏‏ܒܨܒ̈ܥܬܐ", "ܕܐܝ̈ܕܘܗܝ܂ ܗܟܢܐ ܕܐܦ ܗܕܝ̈ܘܛܐܼ܂ ܗܿܘܝܢ ܝܕܥܝܢ ܣܼܦܪܐ ܚܕܬܐ ‏‏ܕܠܫܢܐ ܚܕܬܐ܂ ܘܠܝܬ ܕܐܡܿܪ", "ܠܚܒܪܗ ܕܩܪܝ ܠܝ ܗܢܐ܂ ܡܛܘܠ ܕܚܕܐ ‏‏ܡܠܦܢܘܬܐܼ܂ ܘܚܕ ܝܘܠܦܢܐ ܡܡܠܟܼ ܥܠ ܟܠܗܘܢ ܒ̈ܢܝ ܐܢܫܐ܂", "ܬܬܨܝܪ ܗܟܝܠ ‏‏ܗܕܐ ܡܪܢܝܬܐ ܩܕܡ ܥܝܢܝ̈ܟܘܢܿ ܘܠܐ ܬܥܒܪ ܡܢ ܪܥܝܢܟܘܢܿ ܡܛܠ ܕܐܢ ܡܢ ‏‏ܪܥܝܢܟܘܢ", "ܥܒܪܐܼ܂ ܡܢ ܟܢܘܬܐܼ ܠܐ ܥܒܪܐ܂ ܘܒܥܘ ܪ̈ܚܡܼܐ ܡܢ ܐܠܗܐܼ܂ ‏‏ܕܢܫܒܘܩ ܠܟܘܢ ܟܦܘܪܝܐ ܣܢܝܐ", "ܕܚܢܦܘܬܟܘܢܿ܂ ܕܫܒܩܬܘܢ ܠܗܿܘ ܕܒܪܟܘܢ ‏‏ܥܠ ܐ̈ܦܝܗܿ ܕܐܪܥܐ܃ ܘܡܚܿܬ ܡܛܪܗ ܘܡܕܢܚ ܫܡܫܗ", "ܥܠܝܟܘܢܼ܂ ܘܣܓܕܬܘܢ ‏‏ܚܠܦܘܗܝ ܠܥܒܼ̈ܕܘܗܝ܂ ܦܬܟܪ̈ܐ ܓܝܪ ܘܓ̈ܠܝܦܐ ܨܠܡ̈ܐ ܕܚܢܦܘܬܐ܃ ܘܟܠ ܡܕܡ", "‏‏ܕܒܪܝܬܐ ܗܘ ܕܬܟܝܠܝܢ ܐܢܬܘܢ ܥܠܝܗܘܢ܃ ܘܣܓܕܝܢ ܐܢܬܘܢ ‏‏ܠܗܘܢܼ܂ ܐܠܘ ܐܝܬ ܗܘܐ", "ܒܗܘܢ ܪܓܫܬܐ ܘܒܘܝܢܐܼ܂ ܚܠܦ ܕܐܢܬܘܢ ‏‏ܣܓܕܝܢ ܐܢܬܘܢ ܠܗܘܢ ܘܡܝܩܪܝܢ ܐܢܬܘܢ ܠܗܘܢ܃ ܠܗܘܢ ܗܼܘ", "ܙܕܩ ܗܘܐ ‏‏ܕܢܩܿܒܠܘܢ ܛܝܒܘܬܟܘܢܿ܂ ܕܓܠܦܬܘܢ ܘܐܿܬܩܢܬܘܢ ܐܢܘܢ܂ ܘܫܪܪܬܘܢ ‏‏ܩܒܼܥܬܘܢ ܐܢܘܢ", "ܒܨ̈ܨܐ ܕܠܐ ܢܬܬܙܝܥܘܢ܂ ܐܠܘ ܓܝܪ ܪ̈ܓܝܫܢ ܗ̈ܘܝ ‏‏ܒܪ̈ܝܬܐ ܒܐܝܩܪ̈ܝܟܘܢ ܕܨܐܕܝܗܝܼܢ܂ ܥܠܝܟܘܢ", "ܡܒ̈ܓܢܢ ܗ̈ܘܝ ܟܕ ܩ̈ܥܝܢ ܠܟܘܢܼ܂ ‏‏ܕܠܐ ܬܣܓܕܘܢ ܠܟܢܘ̈ܬܟܘܢܼ܂ ܕܐܟܘܬܟܘܢ ܥܒܝܕܝܢ ܘܒܼܪܝܢ܂ ܡܛܠ", "ܕܠܘ ‏‏ܕܢܣܬܓܕܢ ܥܒ̈ܝܕܢ ܒܪ̈ܝܬܐ܂ ܐܠܐܼ ܕܢܣܓܕܢ ܠܒܪܘܝܗܝܢ܂ ܘܢܫ̈ܒܚܢ ܠܗܿܘ ‏‏ܕܒܼܪܐ ܐܢ̈ܝܢ܂", "ܘܐܝܟ ܡܐ ܕܡܣܬܪܐ ܛܝܒܘܬܗ ܗܪܟܐ ܠܡܪ̈ܚܐܼ܂ ܗܟܢܐ ‏‏ܥܬܝܕܐ ܕܬܬܒܥ ܟܢܘܬܗ ܠܟܦܘܪ̈ܐ ܬܡܿܢ܂ ܚܿܙܐ", "ܐܢܐ ܠܗ ܓܝܪ ܠܟܪܟܐ ‏‏ܗܢܐܼ܂ ܕܣܓܿܝ ܣܒܝܣ ܒܚܢܦܘܬܐ ܕܠܘܩܒܠ ܐܠܗܐ܂ ܡܿܢܘ ܗܢܐ ܢܒܼܘ ‏‏ܦܬܟܪܐ", "ܥܒܝܕܐ ܕܣܓܕܝܢ ܐܢܬܘܢ ܠܗ܃ ܘܒܝܠ ܕܡܝܩܪܝܢ ܐܢܬܘܢ ܠܗ܂ ܗܐ ‏‏ܓܝܪ ܐܝܬ ܒܟܘܢ ܕܣܓܕܝܢ ܠܒܪܬ ܢܝܟܠ", "ܐܝܟ ܚܪ̈ܢܝܐ ܫܒ̈ܒܝܟܘܢܼ܂ ‏‏ܘܠܬܼܪܥܬܐܼ ܐܝܟ ܡܒ̈ܓܝܐ܂ ܘܠܢܫܪܐ ܐܝܟ ܥܪ̈ܒܝܐ܂ ܘܠܫܡܫܐ ܘܠܣܗܪܐܼ", "‏‏ܐܝܟ ܫܪܟܐ ܕܚܪ̈ܢܐ ܕܐܟܘܬܟܘܢ܂ ܠܐ ܬܫܬܒܘܢ ܒܙܠܝܩ̈ܐ ܕܢܗܝܪ̈ܐܿ܂ ‏‏ܘܒܟܘܟܒܬܐ ܕܨܡܚܐ܂ ܠܝܛ", "ܗܼܘ ܓܝܪ ܩܕܡ ܐܠܗܐܿ܂ ܟܘܠ ܡܿܢ ܕܣܓܿܕ ‏‏ܠܒܪ̈ܝܬܐ܂ ܐܦܢ ܓܝܪ ܐܝܬ ܒܗܝܢ ܒܒܪ̈ܝܬܐ ܕܐܝܟ ܪܘܪ̈ܒܢ", "ܡܢ ܚܒܪ̈ܬܗܝܼܢ܂ ‏‏ܐܠܐ ܟܢܘ̈ܬܐ ܐ̈ܢܝܢ ܕܚܒܪ̈ܬܗܝܢ ܐܝܟ ܕܐܡܿܪܬ ܠܟܘܢ܂ ܟܐܒܐ ܗܘ ܓܝܪ ‏‏ܡܪܝܪܐ", "ܗܢܐ ܕܠܝܬ ܠܗ ܐܣܝܘܬܐܿ܂ ܕܢܣܓܕܘܢ ܥܒ̈ܝܕܐ ܠܥܒ̈ܝܕܐܿ܂ ‏‏ܘܢܫܒܚܢ ܒܪ̈ܝܬܐ", "ܠܚܒܪ̈ܬܗܝܢ܂ ܐܝܟܢܐ ܓܝܪ ܕܠܐ ܡܫܟܚܢ ܩܝ̈ܡܢ ܒܚܝܠ ‏‏ܢܦܫܗܝܢ܃ ܐܠܐ ܒܚܝܠܐ ܕܗܿܘ ܕܒܼܪܐ ܐܢ̈ܝܼܢ܂", "ܗܟܢܐ ܠܐ ܡܫܟ̈ܚܢ ܕܢܣܬ̈ܓܕܢ ‏‏ܥܡܗ ܘܢܬܝܩܪ̈ܢ ܥܡܗ܂ ܓܘܕܦܐ ܗܘ ܓܝܪ ܒܬܪ̈ܬܝܗܝܢ܂ ܒܒܪ̈ܝܬܐ ܟܕ", "‏‏ܡܣ̈ܬܓܕܢܿ ܘܒܒܪܘܝܐ ܟܕ ܡܫܘܬܦܢ ܠܗ ܒܪ̈ܝܬܐ ܕܢܘܟܪ̈ܝܢ ܠܟܝܢܐ ‏‏ܕܐܝܬܘܬܗ܂ ܟܠܗܿ ܓܝܪ ܢܒܝܘܬܐ", "ܕܢܒ̈ܝܐ܃ ܘܟܪܘܙܘܬܐ ܕܝܠܢ ܕܒܬܪ ܢܒ̈ܝܐ ‏‏ܗܕܐ ܗܝܼ܂ ܕܠܐ ܢܣܬ̈ܓܕܢ ܒܪ̈ܝܬܐ ܥܡ ܒܪܘܝܐ܂ ܘܠܐ ܬܘܒ", "ܢܬܟܕܢܘܢ ‏‏ܒܢܝ̈ܢܫܐ ܒܢܝܪܐ ܕܚܢܦܘܬܐ ܕܚܒܿܠܐ܂ ܠܐ ܗܘܐ ܕܝܢ ܡܛܠ ܕܡܬܚ̈ܙܝܢ ‏‏ܒܪ̈ܝܬܐ ܐܡܿܪ", "ܐܢܐ ܕܠܐ ܢܣܬ̈ܓܕܢ܂ ܐܠܐ ܟܠ ܡܕܡ ܕܥܒܝܕܐ ܗܘܼ ܒܪܝܐ ‏‏ܗܘ܂ ܐܢ ܡܬܚܙܐܼ ܘܐܢ ܠܐ ܡܬܚܙܐ܂ ܪܘܫܥܐ", "ܗܘ ܡܪܝܪܐ ܗܢܐܿ܂ ‏‏ܕܢܣܝܡ ܠܗ ܫܡܐ ܡܫܒܚܐ ܕܐܠܗܘܬܐ܂ ܠܐ ܗܘܐ ܓܝܪ ܠܒܪ̈ܝܬܐ ‏‏ܐܟܘܬܟܘܢ ܡܟܪܙܝܢ", "ܚܢܢ ܘܣܓܕܝܢ ܚܢܢ܂ ܐܠܐܼ ܠܡܪܐ ܕܒܪ̈ܝܬܐ܂ ܙܘܥܐ ‏‏ܓܝܪ ܗܿܘ ܕܐܙܝܥ ܐܢܝ̈ܢ ܒܙܩܝܦܐܼ܂ ܗܼܘ", "ܣܗܿܕܼ܂ ܕܟܘܠ ܡܕܡ ܕܥܒܝܕܐ ܗܘܼ܂ ‏‏ܒܚܝܠܐ ܗܘ ܕܥܒܘܕܗ ܬܠܼܐ ܘܩܐܡ܂ ܗܿܘ ܕܐܝܬܘܗܝ ܗܘܐܼ ܩܕܡ", "ܥܠܡ̈ܐ ‏‏ܘܒܪ̈ܝܬܐ܂ ܗܿܘ ܕܠܐ ܡܬܕܪܟ ܟܝܢܗܼ܂ ܒܕܠܐ ܡܬܚܙܐ ܟܝܢܗ܂ ܘܥܡ ܐܒܘܗܝ ‏‏ܡܬܩܕܫ ܒܡܪ̈ܘܡܐ", "ܥ̈ܠܝܐ܂ ܡܛܠ ܕܡܪܐ ܗܘܼ ܘܐܠܗܐ ܗܘ ܕܡܢ ܡܬܘܡ܂ ‏‏ܗܕܐ ܗܝ ܡܠܦܢܘܬܢ ܒܟܠ ܐܬܪ ܘܒܟܠ ܦܢ̈ܝܢ܂", "ܘܗܟܢܐ ܐܬܿܦܩܕܢܢ ܕܢܟܪܙ ‏‏ܠܐܝܠܝܢ ܕܫܡܥܝܢ ܠܢ܂ ܠܐ ܗܘܐ ܩܛܝܪܐܝܬ܂ ܐܠܐ ܒܝܘܠܦܢܐ ܕܩܘܫܬܐ", "‏‏ܘܒܚܝܠܐ ܕܐܠܗܐ܂ ܘܐܬܘ̈ܬܐ ܕܗ̈ܘܝܢ ܒܫܡܗܼ܂ ܗܿܢܝܢ ܣܗ̈ܕܢ ܥܠ ‏‏ܗܝܡܢܘܬܢ", "ܕܫܪܝܪܐ ܘܡܗܝܡܢܐ܂ ܐܬܛܦܝܣܘ ܗܟܝܠܿ ܠܡ̈ܠܝܼ܂ ܘܩܿܒܠܘ ܡܕܡ ‏‏ܕܐܿܡܪܬ ܘܐܡܿܪ ܐܢܐ ܩܕܡܝܟܘܢܿ", "ܘܕܠܐ ܐܬܒܥ ܡܘܬ̈ܝܟܘܢܼ܂ ܗܐ ܡܣܼܓܐ ‏‏ܐܢܐ ܩܕܡܝܟܘܢܼ ܙܗܝܪܘܬܐ܂ ܩܿܒܠܘ ܡ̈ܠܝ ܒܘܠܝܬܐܼ ܘܠܐ", "ܬܗܡܘܢ܂ ܩܪܘܒܘ ‏‏ܠܘܬܝ ܪ̈ܚܝܩܝ ܡܢ ܡܫܝܚܐ ܘܗܘܼܘ ܩܪ̈ܝܒܐ ܠܡܫܝܚܐ܂ ܘܚܠܦ ܕܒܚ̈ܐ ܘܢܘܩ̈ܝܐ", "‏‏ܕܛܥܝܘܬܐܼ܂ ܩܿܪܒܘ ܠܗ ܡܟܝܠܼ ܕܒ̈ܚܐ ܕܬܘܕܝܬܐ܂ ܡܢܐ ܗܝ ܕܝܢ ܥܿܠܬܐ ‏‏ܪܒܬܐ ܕܒܢܼܝܐ ܠܟܘܢ", "ܡܨܥܬ ܟܪܟܐ ܗܢܐܿ܂ ܘܕܐܙܠܝܢ ܘܐܿܬܝܢ ܡܿܢܩܝܢ ܥܠܝܗܿ ‏‏ܠܕܝ̈ܘܐܿ܂ ܘܡܕܒܚܝܢ ܒܗܿ ܠܫܐ̈ܕܐ܂ ܘܐܢ", "ܟܬܒ̈ܐ ܠܐ ܝܕܥܝܢ ܐܢܬܘܢ܃ ܗܼܘ ‏‏ܟܝܢܐ ܒܚܙܬܗ ܠܐ ܡܿܠܦ ܠܟܘܢܼ܂ ܕܥܝ̈ܢܐ ܐܝܬ ܠܗܘܢ", "ܠܦܬܟܪ̈ܝܟܘܢܼ ܘܠܐ ‏‏ܚܿܙܝܢ܂ ܘܐܢܬܘܢ ܕܚܿܙܝܢ ܐܢܬܘܢ ܒܥܝ̈ܢܐ܃ ܒܗܿܝ ܕܠܐ ܡܬܒܝܢܝܢ ܐܢܬܘܢ܂", "ܗܘܝܼܬܘܢ ܠܟܘܢ ‏‏ܐܦ ܐܢܬܘܢܼ ܐܟܘܬܗܘܢ܂ ܕܠܐ ܚܿܙܝܼܢ ܘܠܐ ܫܡܥܝܢ܂ ܘܐܝܩܐ ܗܘ ܬܟܒܝܢ ‏‏ܩܠܝܟ̈ܘܢ", "ܣܪ̈ܝܩܐܿ܂ ܠܐ̈ܕܢܐ ܚܼܪ̈ܫܬܐ܂ ܟܕ ܗܢܿܘܢ ܠܐ ܥܕܝܠܝܼܢ ‏‏ܒܗܿܝ ܕܠܐ ܫܡܥܝܢ܂ ܡܛܠ ܕܟܝܢܐ ܐܢܘܢܿ", "ܚܼܪܫܐܼ ‏‏ܘܫܬܝܩܐ܂ ܥܕܠܝܐ ܕܝܢ ܕܛܡܝܪܐ ܒܗ ܟܐܢܘܬܐܼ ܕܝܠܟܘܢ ܗܘ܂ ܕܠܐ ܨܒܿܝܢ ‏‏ܐܢܬܘܢ", "ܕܬܬܿܒܝܢܘܢ܂ ܐܦ ܠܐ ܒܗܢܐ ܡܕܡ ܕܚܿܙܝܢ ܐܢܬܘܢܿ ܠܐ ܓܝܪ ‏‏ܫܒܩܐ ܠܟܘܢ ܥܪܦܠܐ ܕܛܘܥܝܝ ܕܩܪܝܡܐ", "ܥܠ ܪܥܝܢܝܟܘܢܿ܂ ܕܬܼܩܢܘܢ ‏‏ܢܘܗܪܐ ܫܡܿܝܢܐ ܕܐܝܬܘܗܝ ܒܘܝܢܐ ܕܝܕܥܬܐ܂ ܥܪܘܩܘ", "ܗܟܝܠ ܡܢ ‏‏ܥܒ̈ܝܕܐ ܘܒܪ̈ܝܐܿ܂ ܐܝܟ ܕܐܡܿܪܬ ܠܟܘܢ܂ ܕܒܫܡܐ ܗܘ ܒܠܚܘܕ ܡܬܩܪܝܢ ‏‏ܐܠܗ̈ܐܼ܂ ܟܕ ܠܘ", "ܐܠܗ̈ܐ ܐܢܘܢ ܒܟܝܢܗܘܢ ܘܐܬܿܩܪܒܘ ܠܘܬ ܗܿܘ ܕܒܟܝܢܗ ‏‏ܐܝܬܘܗܝ ܐܠܗܐܿ܂ ‏ܡܢ ‏‏ܡܬܘܡ ܘܡܢ ܥܠܡ܂", "ܘܠܐ ܗܘܐ ܥܒܿܕܐ ܗܘ ܐܝܟ ܦܬܟܪ̈ܝܟܘܢܼ܂ ܘܐܦ ܠܐ ‏‏ܒܪܝܬܐ ܘܬܘܩܢܐ ܐܝܟ ܨܠܡ̈ܐ‏‎‎‏ ܕܡܫܬܒܗܪܝܢ", "‏‏ܐܢܬܘܢ ܒܗܘܢ܂ ܡܛܘܠ ܕܐܦܢ ܠܒܼܫ ܦܓܪܐ ܗܢܐܼ܂ ܐܠܗܐ ܐܝܬܘܗܝ ‏‏ܗܘܐ ܥܡ ܐܒܘܗܝ܂ ܒܪ̈ܝܬܐ ܓܝܪ", "ܕܐܬܬܙܝܥ ܗ̈ܘܝ ‏‏ܒܩܛܠܗ܃ ܘܐܬܪܗܒ ܗ̈ܘܝ ܒܚܫܐ ܕܡܘܬܗܼ܂ ܗܼܢܝܢ ܣܗ̈ܕܢ ܕܗܘܝܘ ܕܒܼܪܐ ‏‏ܒܪ̈ܝܬܐ܂", "ܠܐ ܗܘܐ ܓܝܪ ܚܠܦ ܒܪ ܐܢܫܐ ‏‏ܙܥܼܬ ܐܪܥܐ܂ ܐܠܐܼ ܚܠܦ ܗܿܘ ܕܪܩܼܥ ܗܘܐ ܐܪܥܐ ܥܠ ܡ̈ܝܐ܂ ‏‏ܘܠܐ", "ܗܘܿܐ ܚܠܦ ܒܪ ܐܢܫܐ ܚܼܫܟ ܗܘܐ ܫܡܫܐ ܒܨܠܝܒܐ܂ ‏‏ܐܠܐܼ ܚܠܦ ܗܿܘ ܕܥܼܒܕ ܢܗܝܪ̈ܐ ܪ̈ܘܪܒܐ܂ ܘܠܐ", "ܗܘܐ ‏‏ܒܒܪܢܫܐ ܐܬܢܚܡܘ ܗܘܘ ܟܐ̈ܢܐ ܘܙܕܝ̈ܩܐܼ܂ ܐܠܐ ܒܗܿܘ ܕܝܗܼܒ ܗܘܐ ‏‏ܫܘܠܛܢܐ ܕܡܘܬܐ ܡܢ", "ܪܫܼܝܬܐ܂ ܘܠܐ ܗܘܐ ܒܒܪ ܐܢܫܐ ܐܨܛܪܝ ܗܘܐ ‏‏ܐ̈ܦܝ ܬܪܥܐ ܕܗܝܟܠܐ ܕܝܗ̈ܘܕܝܐ ܡܢ ܪܝܫ ܠܪܝܫܼ܂", "ܐܠܐܼ ܒܗܿܘ ܕܐܡܼܪ ܗܘܐ ‏‏ܠܗܘܢ ܕܗܐ ܫܒܝܩ ܒܝܬܟܘܢ ܚܪܒܐ܂ ܗܐ ܓܝܪ ܐܠܘ ܠܐ ‏‏ܕܝܕܥܘ ܗܿܢܘܢ", "ܕܙܩܦܘܗܝ ܕܒܪܗ ܗܿܘ ܕܐܠܗܐܼ܂ ܠܐ ‏‏ܗܘܐ ܚܘܪܒܐ ܕܡܕܝܢܬܗܘܢ ܡܟܪܙܝܢ ܗܘܘ܂ ܐܦ ܠܐ", "‏‏ܗܘܐ ܥܠ ܢܦܫܗܘܢ ܘܝ̈ܐ ܡܛܦܝܢ ܗܘܘ܂ ܐܦ ܠܐ ܓܝܪ ܐܠܘ ‏‏ܨܒܘ ܗܘܘ ܕܢܗܡܘܢ ܡܢ ܗܕܐ ܬܘܕܝܬܐܿ܂", "ܫܒܩܝܢ ܗܘܘ ‏‏ܠܗܘܢ ܓܘܢ̈ܚܐ ܕܚܝ̈ܠܐ ܕܗܘܘ ܒܗܿܘ ܥܕܢܐ܂ ܗܐ ܓܝܪ ܐܦ ܡܢ ܒܢܝ̈ܗܘܢ ‏‏ܕܙܩܘ̈ܦܐܼ܂", "ܥܒܝܕܝܢ ܝܘܡܢܐ ܟܪ̈ܘܙܐ ܘܡܣܿܒܪ̈ܢܐܿ܂ ܥܡ ܫܠܝܚ̈ܐ ܚܒܪ̈ܝܿ܂ ܒܟܘܠܗܿ ‏‏ܐܪܥܐ ܕܦܠܣܛܝܢܐܿ܂ ܘܒܝܬ", "ܫܡܪ̈ܝܐ ܘܒܟܠܗ ܐܬܪܐ ܕܦܠܫܬ̈ܝܐ܂ ܘܫܝܛܝܢ ‏‏ܦܬܟܪ̈ܐ ܕܚܢܦܘܬܐܼ ܘܡܬܝܩܪ ܙܩܝܦܗ ܕܡܫܝܚܐ܂ ܘܡܘܕܝܢ", "ܥܡ̈ܡܐ ܘܒܪ̈ܝܬܐܼ ‏‏ܒܐܠܗܐ ܕܗܘܼܐ ܒܪ ܐܢܫܐ܂ ܐܢ ܟܝܬ ܟܕ ܒܐܪܥܐ ܐܝܬܘܗܝ ‏‏ܗܘܐ ܝܫܘܥ ܡܪܢ܃", "ܗܝܡܢܬܘܢ ܗܘܝܬܘܢ ‏‏ܒܗ ܕܒܪܗ ܗܼܘ ܕܐܠܗܐ܃ ܘܩܕܡ ܕܬܫܡܥܘܢ ܗܘܝܬܘܢ ܡܠܬܐ ܕܟܪܘܙܘܬܗ܃ ‏‏ܐܘܕܝܬܘܢ", "ܒܗ ܕܐܠܗܐ ܗܘ܃ ܗܫܐ ܕܣܠܼܩ ܠܘܬ ܐܒܘܗܝ܃ ܘܚܙܝܬܘܢ ‏‏ܐܬܘ̈ܬܐ ܘܬܕܡܪ̈ܬܐ ܕܗ̈ܘܝܢ ܒܫܡܗ܃ ܘܡܠܬܐ", "ܕܣܒܪܬܗ ܫܡܥܬܘܢ ‏‏ܒܐܕ̈ܢܝܟܘܢܼ܂ ܠܐ ܐܢܫ ܡܢܟܘܢ ܢܬܦܿܠܓ ܒܪܥܝܢܗܿ܂ ܐܝܟ ܕܢܬܿܩܝܡ ܠܘܬܟܘܢ", "‏‏ܫܘܘܕܝܐ ܕܒܘܪܟܬܗ ܕܫܠܼܚ ܠܟܘܢܿ܂ ܕܛܘܒܝܟܘܢ ܕܗܝܡܢܬܘܢ ܒܝ ܟܕ ܠܐ ‏‏ܚܙܝܬܘܢܢܝ܂ ܘܡܛܘܠ ܕܗܟܢܐ", "ܗܝܡܢܬܘܢ ܒܝܼ܂ ܟܪܟܐ ܕܥܡܪܝܢ ܐܢܬܘܢ ܒܗ ‏‏ܢܗܘܐ ܒܪܝܟܼ܂ ܘܒܥܠܕܒܒܐܿ ܠܐ ܢܫܬܠܛ ܒܗܼ ܠܥܠܡ܂ ܠܐ", "ܗܟܝܠ ܬܣܛܘܢ ‏‏ܡܢ ܗܝܡܢܘܬܗ܂ ܕܗܐ ܫܡܥܬܘܢ ܘܚܙܝܬܘܢ ܐܝܠܝܢ ܕܣܗ̈ܕܢ ‏‏ܠܗܝܡܢܘܬܗ܂ ܕܒܪܐ ܗܘ", "ܣܓܝܕܐܿ܂ ܘܐܠܗܐ ܗܘ ܡܫܒܚܐܿ܂ ‏‏ܘܡܠܟܐ ܗܘ ܙܟܝܐܿ܂ ܘܚܝܠܐ ܗܘ ܬܩܝܦܐܿ܂", "ܘܒܗܝܡܢܘܬܗ ܗܘ ‏‏ܫܪܝܪܬܐ ܡܫܟܚ ܐܢܫ ܩܿܢܐܿ܂ ܥܝܢܐ ܕܪܥܝܢܐ ܫܪܝܪܐܿ܂ ܘܡܬܒܝܢ ܕܟܘܠ ‏‏ܡܿܢ", "ܕܣܓܿܕ ܠܒܪ̈ܝܬܐܼ܂ ܪܘܓܙܐ ܗܘ ܕܟܐܢܘܬܐ ܡܕܪܟ ܠܗ܂ ܟܠ ‏‏ܡܕܡ ܓܝܪ ܕܐܡܪܝܢ ܚܢܢ ܩܕܡܝܟܘܢܼ܂ ܐܝܟ", "ܕܩܿܒܠܢ ܚܢܢ ܡܢ ܡܘܗܒܬܗ ‏‏ܕܡܪܢ ܐܡܪܝܢ ܚܢܼܢ܂ ܘܡܠܦܝܢ ܚܢܢ ܘܡܚܘܝܢ ܚܢܼܢ ܕܬܼܩܢܘܢ ܚܝ̈ܝܟܘܢ܂", "ܘܠܐ ‏‏ܬܘܒܕܘܢ ܪ̈ܘܚܬܟܘܢ ܒܛܘܥܝܝ ܕܚܢܦܘܬܐ܂ ܡܛܠ ܕܕܢܚܼ ܠܗ ܢܘܗܪܐ ܫܡܿܝܢܐ ‏‏ܒܒܪܝܬܐܼ܂ ܘܗܘܝܘ", "ܕܓܒܼܐ ܗܘܐ ܠܐܒܗ̈ܬܐ ܩܕܡ̈ܝܐܿ܂ ܘܠܟܐ̈ܢܐ ܘܠܢܒ̈ܝܐܿ܂ ‏‏ܘܡܠܠ ܗܘܐ ܥܡܗܘܢ ܒܓܠܝܢܐ ܕܪܘܚܐ", "ܕܩܘܕܫܐ܂ ܗܘܝܘ ܓܝܪ ܐܠܗܐ ‏‏ܕܝܗ̈ܘܕܝܐ ܕܙܩܦܘܗܝ܂ ܘܚ̈ܢܦܐ ܛܥ̈ܝܐܼ ܠܗ ܗܼܘ ܣܓܕܝܼܢ ܐܦ ܟܕ ܠܐ", "ܝܕܥܝܢ܂ ‏‏ܡܛܠ ܕܠܝܬ ܐܠܗܐ ܐܚܪܢܐ ܒܫܡܝܐ ܘܒܐܪܥܐ܂ ܘܗܐ ܣܠܩܐ ܠܗ ‏‏ܬܘܕܝܬܐܼ܂ ܡܢ ܐܪ̈ܒܥ", "ܦܢܝ̈ܬܗܿ ܕܐܪܥܐ܂ ܗܐ ܗܟܝܠ ܫܡܼܥ ‏‏ܐ̈ܕܢܝܟܘܢ ܡܕܡܼ ܕܠܐ ܫܡܝܥ ܗܘܐ ܠܟܘܢ܂ ܘܗܐ ܬܘܒ ܚ̈ܙܝ", "ܥܝܢܝ̈ܟܘܢ ‏‏ܡܕܡܼ܂ ܕܠܐ ܡܢ ܡܬܘܡ ܚܼܙܐ ܗܘܐ ܠܟܘܢ܂ ܠܐ ܗܟܝܠ ܬܗܘܘܢ ܛܠܘ̈ܡܐ ‏‏ܠܡܕܡ ܕܫܡܥܬܘܢ", "ܘܚܙܝܬܘܢ܂ ܐܥܒܪܘ ‏‏ܡܢܟܘܢ ܪܥܝܢܐ ܡܪܘܕܐ ܕܐ̈ܒܗܝܟܘܢܼܿ ܘܚܪܪܘ ܢܦܫ̈ܬܟܘܢ ܡܢ ‏‏ܢܝܪܐ ܕܚܼܛܝܬܐ", "ܕܡܡܠܟܐ ܥܠܝܟܘܢܿ܂ ܒܢܘܩ̈ܝܐ ܘܒܕܒܚ̈ܐ ܕܩܕܡ ܓܠܝܦ̈ܐ܂ ‏‏ܢܿܬܒܛܠ ܠܟܘܢ ܥܠ ܚܝ̈ܝܟܘܢ ܐܒ̈ܝܕܐܼ܂", "ܘܥܠ ܡܪܟܢ ‏‏ܪܫܟܘܢ ܒܛܝܠܐ܂ ܘܩܢܘ ܪܥܝܢܐ ܚܕܬܐܿ܂ ܗܿܘ ܕܣܓܿܕ ܠܥܒܘܕܐ ܘܠܐ", "‏‏ܠܥܒܝܕܐ܂ ܗܿܘ ܕܨܝܪ ܒܗ ܨܠܡܐ ܕܩܘܫܬܐ ܘܕܫܪܪܐܿ܂ ܕܐܒܐ ܘܕܒܪܐ ‏‏ܘܕܪܘܚܐ ܕܩܘܕܫܐ܂ ܟܕ", "ܬܗܝܡܢܘܢ ܘܬܥܡܕܘܢܿ܂ ܒܫܡ̈ܗܐ ܬܠܝ̈ܬܝܐ ‏‏ܘܡܫܒ̈ܚܐ܂ ܗܕܐ ܗܝ ܓܝܪ ܡܠܦܢܘܬܢ ܘܟܪܘܙܘܬܢ܂ ܠܐ ܗܘܐ", "ܓܝܪ ‏‏ܒܣܓ̈ܝܐܬܐ ܡܬܗܝܡܢ ܫܪܪܗ ܕܡܫܝܚܐ܂ ܘܐܝܠܝܢ ܕܨܒܿܝܢ ܕܢܬܛܦܝܣܘܢ ‏‏ܠܡܫܝܚܐ ܝܕܥܝܢ", "ܐܢܬܘܢܼ܂ ܕܙܒܢ̈ܬܐ ܣܓ̈ܝܐܬܐ ܬܢܿܝܬ ܡ̈ܠܝ ܩܕܡܝܟܘܢܼ܂ ‏‏ܕܬܐܠܦܘܢܼ ܘܬܬܒܝܢܘܢ ܒܡܕܡ ܕܫܡܥܝܢ", "ܐܢܬܘܢ܂ ܘܚܢܢ ܢܚܕܐ ܒܗܕܐܼ܂ ‏‏ܐܝܟ ܐܟܪܐ ܒܚܩܠܗ ܒܪܝܟܬܐ܂ ܘܐܠܗܢ ‏‏ܢܫܬܒܚ ܒܬܝܒܘܬܟܘܢ ܕܠܘܬܗ܂", "ܘܟܕ ܐܢܬܘܢ ܚܿܝܝܢ ܐܢܬܘܢ ܒܗܕܐܼ܂ ܐܦ ‏‏ܚܢܢ ܕܡܿܠܟܝܢ ܚܢܢ ܠܟܘܢ ܗܕܐܼ܂ ܠܐ ܡܬܛܠܡܝܢܢ ܐܓܪܐ", "ܒܪܝܟܐ ܕܗܕܐ܂ ‏‏ܘܡܛܠ ܕܬܟܝܠ ܐܢܐ܃ ܕܗܿܘܝܢ ܐܢܬܘܢ ܐܪܥܐ ܒܪܝܟܬܐ܃ ‏‏ܐܝܟ ܨܒܝܢܗ ܕܡܪܝܐ ܡܫܝܚܐ܃", "ܡܛܠ ܗܢܐ ܚܠܦ ܚܠܼܐ ‏‏ܕܪ̈ܓܠܝ ܕܐܬܐܡܪ ܠܢ܃ ܕܢܿܦܨ ܥܠ ܟܪܟܐ ܕܠܐ ܡܩܿܒܠ ܡ̈ܠܝܼܢ܂ ‏‏ܗܐ ܢܿܦܨܬ", "ܝܘܡܢܐ ܥܠ ܬܪܥܐ ܕܐ̈ܕܢܝܟܘܢ ܦܬܓ̈ܡܐ ‏‏ܕܣܦܘ̈ܬܝܼ܂ ܕܒܗܘܢ ܨܝܼܪܐ ܡܬܝܬܗ ܕܡܫܝܚܐ܂ ܕܗܼܘܬܼ ܐܦ", "‏‏ܕܥܬܝܕܐ ܕܬܗܘܐ܂ ܘܩܝܡܼܬܐ ܘܢܘܚܡܐܼ ܕܟܠܗܘܢ ܒܢܝ̈ܢܫܐ܂ ܘܦܘܪܫܢܐ ‏‏ܕܗܿܘܐ ܒܝܬ ܡ̈ܗܝܡܢܐ", "ܠܟܦܘܪ̈ܐ ‍ܘܡܣܡ ܒܪܝܫܐ ܒܝܫܐ ܕܢܛܝܪ ܠܐܝܠܝܢ ‏‏ܕܠܐ ܝܕܥܝܢ ‏ܠܐܠܗܐ ܘܡܘܠܟܢܐ ܒܪܝܟܐ ܕܚܕܘ̈ܬܐ ‏‏ܕܥܬ̈ܝܕܢܿ܂ ܕܢܩܿܒܠܘܢܿ ܐܝܠܝܢ ܕܗܝܡܢܘ ܒܗ ܒܡܫܝܚܐܿ܂ ܘܣܓܕܘ ‏‏ܠܗ", "ܘܠܐܒܘܗܝ ܪܡܐܿ܂ ܘܐܘܕܝܘ ܒܗ ܘܒܪܘܚܐ ܕܐܠܗܘܬܗ܂ ܘܡܟܝܠ ܙܕܩ ܠܢ ‏‏ܕܢܫܿܠܡ ܡܠܬܢ ܕܗܫܐܼ܂ ܘܐܝܠܝܢ", "ܕܩܿܒܠܘ ܡܠܬܗ ܕܡܫܝܚܐܼ ܢܿܩܘܘܢ ܨܐܕܝܢ܂ ‏‏ܘܐܦ ܐܝܠܝܢ ܕܨܒܿܝܢ ܕܢܫܬܘܬܦܘܢ ܥܡܢ ܒܨܠܘܬܐ܂ ܘܟܢ", "ܢܐܙܠܘܢ ‏‏ܠܒ̈ܬܝܗܘܢ܂ ܘܚܼܕܝ ܗܘܐ ܒܗܕܐ ܗܼܘ ܐܕܝ ܫܠܝܚܐܿ܂ ܕܚܼܙܐ ܗܘܐ ‏‏ܕܣܘܓܐܐ ܕܐܢܫܘܬܐ", "ܕܡܕܝܢܬܐ ܦܫܬ ܠܗܿ ܠܘܬܗ܂ ܘܕܠܝ̈ܠܐ ܗܘܘ ܐܝܠܝܢ ‏‏ܕܠܐ ܩܘܝܘ ܗܘܘ ܒܗܿܘ ܥܕܢܐ܂ ܟܕ ܐܦ ܗܢܼܘܢ", "ܗܠܝܢ ܕܠܝ̈ܠܐܼ܂ ܒܬܪ ‏‏ܝܘܡ̈ܬܐ ܩܠܝܠܼ܂ ܩܒܿܠܘ ܗܘܘ ܠܡ̈ܠܘܗܝ܂ ܘܗܝܡܢܘ ܗܘܘ ‏‏ܒܣܒܪܬܐ", "ܕܟܪܘܙܘܬܗ ܕܡܫܝܚܐ܂ ܘܟܕ ܐܡܼܪ ܗܘܐ ܗܠܝܢ ܐܕܝ ܫܠܝܚܐܼ܂ ‏‏ܩܕܡ ܟܠܗ ܟܪܟܐ ܕܐܘܪܗܝ܃ ܘܚܼܙܐ ܗܘܐ", "ܐܒܓܪ ܡܠܟܐ܃ ܕܟܘܠܗܿ ܡܕܝܢܬܐ ‏‏ܚܼܕܝܬ ܗܘܬ ܒܡܠܦܢܘܬܗ܃ ܓܒܪ̈ܐ ܘܢ̈ܫܐ ܫܘܝܐܝܬ܃ ܘܐܡܪܝܢ ܠܗ܃", "ܕܫܪܝܪ ‏‏ܗܼܘ ܘܡܗܼܝܡܢ ܡܫܝܚܐ ܕܫܕܪܟ ܠܘܬܢܼ܂ ܘܐܦ ܗܼܘ ܚܕܝܼ ܛܒ ܒܗܕܐ܂ ܟܕ ܡܫܒܚ ܗܘܐ ܠܐܠܗܐ܂", "ܕܐܝܟ ܡܐ ܕܫܡܼܥ ‏‏ܗܘܐ ܡܢ ܚܢܢ ܛܒܘܠܪܐ ܕܝܠܗ ܥܠ ܡܫܝܚܐܼ܂ ܗܟܢܐ ܚܿܙܐ ‏‏ܚܝ̈ܠܐ ܬܡܝܗ̈ܐܿ܂", "ܕܥܒܿܕ ܗܘܐܿ܂ ܗܼܘ ܐܕܝ ܫܠܝܚܐ ܒܫܡܗ ܕܡܫܝܚܐ܂ ܘܐܡܼܪ ‏‏ܠܗ ܐܦ ܗܼܘ ܐܒܓܪ ܡܠܟܐ ܠܐܕܝ ܫܠܝܚܐ܂", "ܐܝܟ ‏‏ܡܐ ܕܫܿܠܚܬ ܠܗ ܠܡܫܝܚܐ ܒܐܓܪ̈ܬܝ ܕܠܘܬܗ܃ ‏‏ܘܐܝܟ ܡܐ ܕܫܠܚ ܠܝ ܐܦ ܗܿܘ܃", "ܘܩܿܒܠܬ ܡܢܟ ܕܝܠܟ ‏‏ܝܘܡܢܐܼ܂ ܗܟܢܐ ܡܗܿܝܡܢ ܐܢܐܼ ܟܘܠ ܝܘܡ̈ܝ ܚܝ̈ܝ܂ ܘܒܗܝܢ ܒܗܠܝܢ ܡܩܘܐ", "‏‏ܐܢܐܼ܂ ܟܕ ܡܫܬܒܗܪ ܐܢܐ܂ ܡܛܠ ܕܝܕܥܿ ܐܢܐܼ܂ ܕܠܝܬ ‏‏ܚܝܠܐ ܚܪܢܐ ܕܗ̈ܘܝܢ ܒܫܡܗܿ܂ ܗܠܝܢ", "ܐܬܘ̈ܬܐ ܘܬܕܡܪ̈ܬܐܿ܂ ܐܠܐ ܒܚܝܠܗ ‏‏ܕܡܫܝܚܐ ܕܡܿܣܒܪ ܐܢܬ ܠܗ ܒܩܘܫܬܐ ܘܒܫܪܪܐ܂ ܘܡܟܝܠ ܠܗ ܗܼܘ", "ܣܓܿܕ ‏‏ܐܢܐܼ܂ ܐܢܐܼ ܘܡܥܢܘ ܒܪܝ܂ ܘܐܓܘܣܛܝܼܢ ܘܫܠܡܬ ܡܠܟܬܐ܂ ܘܡܟܝܠ ܟܠ ‏‏ܐܝܟܐ ܕܨܒܿܐ ܐܢܬܼ܂", "ܒܼܢܝ ܥܕܬܐ ܒܝܬ ܨܘܒܐܿ܂ ܕܐܝܠܝܢ ‏‏ܕܗܝܡܢܘ ܘܡܗܝܡܢܝܢ ܒܡ̈ܠܝܟ܂ ܘܐܝܟ ܡܐ ܕܦܩܝܕ ܠܟ ܡܢ ܡܪܟܼ܂", "ܗܘܼܝܬ ‏‏ܡܫܡܫ ܐܢܬ ܒܥ̈ܕܢܐ ܬܟܝܠܐܝܬ܂ ܘܐܝܠܝܢ ܕܗܿܘܝܢ ܥܡܟ ܡܠܦ̈ܢܐ ‏‏ܒܣܒܪܬܐ ܗܕܐܼ܂ ܕܫ̈ܢܐ", "ܪ̈ܘܪܒܐ ܡܛܝܒ ܐܢܐ ܕܐܿܬܠ ‏‏ܠܗܘܢ܂ ܕܡܕܡ ܥܡ ܬܫܡܫܬܐܼ ܠܐ ܢܗܘܐ ܠܗܘܢ ܥܒܿܕܐ ܐܚܪܢܐ܂ ܘܟܘܠ", "‏‏ܡܕܡ ܕܡܬܒܥܐ {{‍ܠܟ‍}} ܠܢܦܩ̈ܬܗ ܕܒܝܬܐܼ܂ ܐܢܐ ܝܗܿܒ ܐܢܐ ܠܟܼ ܕܠܐ ‏‏ܚܘܫܒܢ܂ ܟܕ ܗܘܝܐ ܡܠܬܟ", "ܫܠܝܛܐ ܘܡܡܠܼܟܐ ‏‏ܒܟܪܟܐ ܗܢܐ܂ ܘܕܠܐ ܐܢܫ ܚܪܢܐܼ܂ ܗܘܼܝܬ ܥܐܿܠ ܐܢܬ ܠܘܬܝ ܡܫܠܛܐܝܬ ܠܐܦܕܢܐ", "ܕܐܝܩܪܗܿ ܕܡܠܟܘܬܝ܂ ܘܟܕ ܢܚܼܬ ܗܘܐ ‏‏ܐܒܓܪ ܡܠܟܐ ܠܐܦܕܢܐ ܕܡܠܟܘܬܗܼ܂ ܚܿܕܐ", "ܗܘܐܿ ܗܼܘ ‏‏ܘܪ̈ܘܪܒܢܘܗܝ ܥܡܗ܂ ܥܒܕܘ ܘܓܪܡܝ ܘܫܡܫܓܪܡ܂ ‏‏ܘܐܒܿܘܒܝ ܘܡܗܼܪܕܬ܂ ܥܡ ܫܪܟܐ", "ܕܚܒܪ̈ܝܗܘܢܿ ܒܟܠ ܡܕܡ ‏‏ܕܚ̈ܙܝ ܗ̈ܘܝ ܥܝܢܝ̈ܗܘܢܿ܂ ܘܫܡܼܥ ܗ̈ܘܝ ܐܦ ܐ̈ܕܢܝܗܘܢ܂ ܘܒܚܕܘܬܐ", "ܕܠܒܗܘܢܼ܂ ‏‏ܡܫܒܚܝܢ ܗܘܘ ܐܦ ܗܢܼܘܢ ܠܐܠܗܐ܂ ܕܐܦܢܝ ܗܘܐ ܪܥܝܢܗܘܢ ܠܘܬܗܼ܂ ܟܕ ‏‏ܟܦܪܝܢ ܗܘܘ", "ܒܚܢܦܘܬܐ ܕܩܝܡܝܢ ܗܘܘ ܒܗܼܿ܂ ܘܡܘܕܝܢ ܗܘܘ ܒܣܒܪܬܗ ‏‏ܕܡܫܝܚܐ܂ ܘܟܕ ܒܿܢܐ ܗܘܐ ܐܕܝ ܥܕܬܐܼ܂", "ܡܩܿܪܒܝܢ ܗܘܘ ܒܗܿ ܢܕܪ̈ܐ ‏‏ܘܩܘܪ̈ܒܢܐܿ܂ ܗܿܢܘܢܼ ܘܐܢܫܘܬܐ ܕܡܕܝܢܬܐ܂ ܘܬܡܿܢ ‏‏ܡܫܡܫܝܢ ܗܘܘ ܟܠ", "ܝܘܡ̈ܝ ܚܝ̈ܝܗܘܢ܂ ܘܩܼܪܒܘ ܗܘܘ ܠܘܬܗ ‏‏ܕܐܕܝܼ܂ ܥܘܝܕܐܼ ܘܒܪ ܟܠܒܐ܂ ܐܝܠܝܢ ܕܪ̈ܫܐ ܐܢܘܢܼ", "ܘܦܩ̈ܘܕܐ܂ ‏‏ܘܠܒ̈ܝܫܝ ܚܘ̈ܪ‍ܐ ܕܡܠܟܐ܂ ܘܡܿܫܐܠܝܢ ܗܘܘ ‏‏ܠܗ ܠܐܕܝ ܥܠ ܫܪܒܗ ܕܡܫܝܚܐ܂ ܕܢܐܡܪ", "ܠܗܘܢܼ܂ ܕܐܝܟܢܐ ‏‏ܠܡ ܟܕ ܐܠܗܐ ܗܘܐܿ܂ ܡܬܚܙܐ ܗܘܐ ܠܗܘܢ ܐܝܟ ܒܪ ܐܢܫܐܿ܂ ‏‏ܘܐܝܟܢܐ ܡܫܟܚܝܢ", "ܗܘܝܬܘܢ ܚܝܪܝܢ ܐܢܬܘܢ ‏‏ܒܗ܂ ܘܠܟܠܗܘܢ ܡܢܝܼܚ ܗܘܐ ܠܗܘܢ ܥܠ ܗܕܐ܂ ܥܠ ܟܘܠ ܕܚ̈ܙܝ ܥܝܢܝ̈ܗܘܢ܂", "ܘܥܠ ܟܘܠ ܡܐ ܕܫܡܼܥ ܗ̈ܘܝ ܐܕܢܝ̈ܗܘܢ ܡܢܗ܂ ‏‏ܘܟܠܡܕܡ ܕܐܡܪܘ ܗܘܘ ܥܠܘܗܝ ܢܒ̈ܝܐ܃ ܬܿܢܐ ܗܘܐ", "ܩܕܡܝܗܘܢܼܿ ܘܡܩܿܒܠܝܢ ‏‏ܗܘܘ ܡ̈ܠܘܗܝ ܒܣܝܡܐܝܬܼ ܘܡܗܝܡܢܐܝܬ܂ ܘܠܝܬ ܗܘܐ ܐܢܫ ܕܩܐܡ ‏‏ܗܘܐ ܠܩܘܒܠܗ܂ ܠܐ ܓܝܪ ܫܒܩܝܢ ܗܘܘ ܢܨܚ̈ܢܐ ܕܥܒܿܕ ܗܘܐܿ܂ ܕܢܩܘܡ ‏‏ܗܘܐ ܐܢܫ ܠܩܘܒܠܗ܂", "ܫܘܝܕܐ ܕܝܢ ܘܥܒܼܕܢܒܘ܃ ܪ̈ܫܐ ܕܟܘܡܪ̈ܐ ‏‏ܕܟܪܟܐ ܗܢܐ܃ ܥܡ ܦܝܪܘܙ ܘܕܢܩܼܘ ܚܒܪ̈ܝܗܘܢ܃ ܟܕ ܚܙܘ", "ܗܘܘ ‏‏ܐܬ̈ܘܬܐ ܕܥܒܿܕ ܗܘܐܼ܂ ܪܗܛܘ ܗܘܘ ܘܥܩܪܘ ܗܘܘ ܥܠܘ̈ܬܐܿ܂ ‏‏ܕܥܠܝܗܝܢ ܡܕܒܚܝܢ ܗܘܘܿ܂ ܩܕܡ", "ܢܒܼܘ ܘܒܝܠ ܐܠܗ̈ܝܗܘܢ܂ ‏‏ܠܒܪ ܡܢ ܥܿܠܬܐ ܪܒܬܐ ܕܡܨܥܬ ܟܪܟܐ܂ ܘܩܥܿܝܢ ܗܘܘ ܘܐܡܪܝܼܢ܂ ܕܫܪܝܪܐܝܬ", "‏‏ܗܢܐܼ ܬܠܡܝܕܐ ܕܗܿܘ ܪܒܐ ܡܗܝܪܐ ܘܫܒܝܚܐܿ܂ ܕܫܡܥܝܢ ‏‏ܗܘ‍{{‍ܘ‍}} ܟܠ ܐܝܠܝܢ ܕܥܒܿܕ ܗܘܐ", "ܒܐܬܪܐ ‏‏ܕܦܠܣܛܝܢܐ܂ ܘܟܘܠ ܐܝܠܝܢ ܕܡܗܝܡܢܝܢ ܗܘܘ ܒܡܫܝܚܐܼ܂ ܡܿܩܒܠ ܗܘܐ ‏‏ܠܗܘܢ ܐܕܝ܂ ܘܡܥܡܕ", "ܗܘܐ ܠܗܘܢ ܒܫܡ ܐܒܐ ܘܒܪܐ ܘܪܘܚܐ ܕܩܘܕܫܐ܂ ‏‏ܘܐܝܠܝܢ ܕܠܟܐ̈ܦܐ ܘܠܩܝ̈ܣܐ ܣܓܕܝܢ ܗܘܘܼ܂ ܠܘܬ", "ܪ̈ܓܠܘܗܝ ܝܬܒܝܢ ܗܘܘ܂ ‏‏ܟܕ ܝܠܦܝܢ ܘܡܬܿܟܘܢܝܢܿ܂ ܡܢ ܟܬܝܫܘܬܐ ܕܫܢܝܘܬܐ ܕܚܢܦܘܬܐ܂ ‏‏ܐܦ", "ܝܗ̈ܘܕܝܐ ܝܕܥ̈ܝ ܢܡܘܣܐ ܘܢܒ̈ܝܐ܃ ܐܝܠܝܢ ܕܪ̈ܟܝܟܐ ܡܿܙܒܢܝܢ ܗܘܘܼ܂ ܐܦ ‏‏ܗܢܼܘܢ ܐܬܛܦܝܣܘ ܗܘܘܼ܂", "ܘܐܬܬܠܡܕܘ ܘܐܘܕܝܘ ܗܘܘ ܒܡܫܝܚܐܼ܂ ܕܒܪܗ ܗܼܘ ‏‏ܕܐܠܗܐ ܚܝܐ܂ ܠܐ ܕܝܢ ܐܒܓܪ ܡܠܟܐ܃ ܘܠܐ ܐܕܝ", "‏‏ܫܠܝܚܐ܃ ܥܨܿܐ ܗܘܐ ܠܐܢܫ ܕܩܛܝܪܐܝܬ ܢܗܝܡܢ ܗܘܐ ܒܗ ‏‏ܒܡܫܝܚܐ܂ ܡܛܠ ܕܕܠܐ", "ܩܛܝܪܐ ܕܐܢܫܼ܂ ܩܛܝܪܐ ܕܐܬ̈ܘܬܐ ܥܨܿܐ ܗܘܐܼ܂ ‏‏ܠܣܓ̈ܝܐܐ ܕܢܗܝܡܢܘܢ ܗܘܘ ܒܗ܂ ܘܒܚܘܒܐ ܡܿܩܒܠܝܢ", "ܗܘܘ ܡܠܦܢܘܬܗܿ܂ ‏‏ܟܠܗ ܐܬܪܐ ܗܢܐ ܕܒܝܬ ܢܗܪܝܢ܂ ܘܦܢܝ̈ܬܐ ܟܠܗܝܢ ܕܚܕܪ̈ܘܗܝ܂ ܐܓܝ ܕܝܢ ‏‏ܥܒܿܕ", "ܫܐܪ̈ܝܐ ܘܚ̈ܘܕܐ ܕܡܠܟܐ܃ ܘܦܠܘܛ ܘܥܒܫܠܡܐ܃ ‏‏ܘܒܪܣܡܝܐ ܥܡ ܫܪܟܐ ܕܚܪ̈ܢܐ ܚܒܪ̈ܝܗܘܢܼܿ ܢܩܦܘܗܝ", "ܗܘ‍{{‍ܐ‍}} ‏‏ܠܐܕܝ ܫܠܝܚܐܼ܂ ܘܩܿܒܠ ܗܘ‍{{‍ܐ‍}} ܐܢܘܢܼ܂ ܘܫܘܬܦ ܐܢܘܢ ܥܡܗ ‏‏ܒܬܫܡܫܬܐ܂ ܟܕ", "ܩܿܪܝܢ ܗܘܘ ܒܕܝܬܩܐ ܥܬܝܩܬܐ ܘܚܕܬܐܼ ܘܒܢܒ̈ܝܐ܂ ‏‏ܘܒܣܘܥܪ̈ܢܝܗܘܢ ܕܫܠܝܚ̈ܐ ܟܠܝܘܡ ܒܗܘܢ", "ܡܬܗܿܓܝܢ ܗܘܘ܂ ܟܕ ܡܿܦܩܕ ‏‏ܗܘܐ ܠܗܘܢ ܙܗܝܪܐܝܬܼ܂ ܕܗܘܼܘ ܕܟܝܢ ܦܓܪ̈ܝܟܘܢܼ ܘܩܕܝܫܝܢ ‏", "‏ܓܘܫܡܝܟܘܢܿ ܐܝܟ ܕܙܕܿܩ ‏‏ܠܐܢܫܐ ܕܩܿܝܡܝܢ ܩܕܡ ܡܕܒܚܗ ܕܐܠܗܐ܂ ܘܗܘܼܝܬܘܢ ܠܡ ܪܚܝܩܝܢ ܡܢ", "‏‏ܡܘܡܬܐ ܕܓܠܬܐܿ܂ ܘܡܢ ܩܛܠܐ ܕܪܘܫܥܐܿ܂ ܘܡܢ ܣܗܕܘܬܐ ܕܫܘܩܪܐܿ܂ ‏‏ܕܒܓܘܪܐ ܦܬܝܟܐ܂ ܘܡܢ ܚܿܪ̈ܫܐ", "ܕܠܝܬ ܥܠܝܗܘܢ ܪ̈ܚܼܡܐ܂ ܘܡܢ ܢܚ̈ܫܐܿ ‏‏ܘܩܼܨ̈ܡܐܼ ܘܙܟܘܪ̈ܐ܂ ܘܡܢ ܚ̈ܠܩܐܿ ܘܒܝܬ ܝ̈ܠܕܐ܂", "ܕܡܫܬܒܗܪܝܢ ܒܗܘܢ ܟܠܕ̈ܝܐ ‏‏ܛܥ̈ܝܐ܂ ܘܡܢ ܟܘܟ̈ܒܐ ܘܡܠܘ̈ܫܐ ܕܬܟܝܠܝܢ ܥܠܝܗܘܢ ܫܢ̈ܝܐ܂ ܘܐܪܚܩܘ", "‏‏ܡܢܟܘܢ ܡܣܒ ܒܐ̈ܦܐ ܕܥܘܼܠܐܿ܂ ܘܫܘܚ̈ܕܐ ܘܩܘܪ̈ܒܢܐ ܕܡܬܚܿܝܒܝܢ ܒܗܘܢ ‏‏ܙܟ̈ܝܐ܂ ܘܥܡ ܗܕܐ", "ܬܫܡܫܬܐ ܕܐܬܩܪܝܬܘܢ ܠܗܼܿ܂ ܠܐ ܬܘܒ ‏‏ܢܗܘܐ ܠܟܘܢ ܦܘܠܚܢܐ ܚܪܢܐ܂ ܡܪܝܐ ܗܘ ܓܝܪ", "ܦܘܠܚܢܐ ܕܬܫܡܫܬܟܘܢܼ ‏‏ܟܠ ܝܘܡ̈ܝ ܚܝ̈ܝܟܘܢ܂ ܘܗܘܼܝܬܘܢ ܚܦܝܛܝܢ ܠܡܬܠ ܪܘܫܡܐ ܕܡܥܡܘܕܝܬܐ܂", "‏‏ܘܠܐ ܗܘܼܝܬܘܢ ܪܚܿܡܝܢ ܝܘܬܪ̈ܢܘܗܝ ܕܥܠܡܐ ܗܢܐ܂ ܘܗܘܼܝܬܘܢ ܫܡܥܝܢ ‏‏ܐܢܬܘܢ ܕܝܢܼܐ ܒܟܐܢܘܬܐ", "ܘܒܩܘܫܬܐ܂ ܘܠܐ ܬܗܘܘܢ ܬܘܩܠܬܐ ܠܥܘܝܪ̈ܐܼ܂ ‏‏ܕܕܠܡܐ ܢܬܓܿܕܦ ܒܟܘܢ ܫܡܗ ܕܗܿܘ ܕܦܬܿܚ ܗܘܐ", "ܠܥܘܝܪ̈ܐ ܐܝܟ ܡܐ ‏‏ܕܚܼܙܝܢܢ܂ ܟܠ ܡܼܢ ܗܟܝܠ ܕܚܿܙܝܢ ܠܟܘܢܼ܂ ܢܬܒܝܢܘܢܼ ܕܫܠܡܝܢ ܐܢܬܘܢ ܗܘܿ܂", "ܠܟܠ ‏‏ܡܕܡ ܕܡܟܪܙܝܢ ܐܢܬܘܢ ܘܡܠܦܝܢ ܐܢܬܘܢܿ ܘܡܫܡܫܝܢ ܗܘܘ ܥܡܗ ܒܥܕܬܐ ‏‏ܕܒܢܼܐ ܗܘܐ ܗܼܘ", "ܐܕܝܼ܂ ܡܢ ܡܠܬܗ ܘܦܘܩܕܢܗ ܕܐܒܓܪ ܡܠܟܐ܂ ܟܕ ‏‏ܡܬܦܪܢܣܝܢ ܗܘܘ ܡܢ ܕܡܠܟܐ ܘܡܢ ܕܚܐܪ̈ܘܗܝܿ܂", "ܘܡܿܝܬܝܢ ܡܢܗܘܢ ‏‏ܠܒܝܬܐ ܕܐܠܗܐܿ܂ ܘܡܢܗܘܢ ܠܦܘܪܢܣܐ ܕܡ̈ܣܟܢܐ܂ ܥܡܐ ܕܝܢ ܣܓܝܐܐ ‏‏ܟܠܝܘܡ", "ܒܝܘܡܼ܂ ܟܢܿܫܝܢ ܗܘܘ ܘܐܿܬܝܢ ܠܨܠܘܐ ‏‏ܕܬܫܡܫܬܐ܂ ܘܠܕܝܬܩܐ ܥܬܝܩܬܐ ܘܚܕܬܐ ‏‏ܕܕܝܛܣܪܘܢ܂", "ܘܒܚܼܝܬ ܡܝ̈ܬܐ ܡܗܝܡܢܝܢ ܗܘܘܼ܂ ‏‏ܘܠܥܢܝ̈ܕܝܗܘܢ ܒܣܒܪܐ ܕܢܘܚܡܐ ܩܿܒܪܝܢ ܗܘܘ܂ ܘܥܐ̈ܕܐ ܕܥܕܬܐܼ", "‏‏ܒܙܒܢܝ̈ܗܘܢ ܥܒܕܝܢ ܗܘܘ܂ ܘܟܠ ܝܘܡ ܒܫܗܪܐ ܕܥܕܬܐܼ ‏‏ܐܡܝܢܝܢ ܗܘܘ܂ ܘܣܘܥܪ̈ܢܐ ܕܙܕܩ̈ܬܐܼ", "ܣܥܪܝܢ ܗܘܘ܂ ܨܝܕ ܟܪ̈ܝܗܐܼ ܘܚܠܝ̈ܡܐ܂ ‏‏ܐܝܟ ܝܘܠܦܢܗ ܕܐܕܝ ܕܨܐܕܝܗܘܢ܂", "ܘܒܚܕܪ̈ܝܗܿ ‏‏ܕܡܕܝܢܬܐܼ ܥܕ̈ܬܐ ܡܬܒܼ̈ܢܝܢ ܗ̈ܘܝ܂ ܘܐܝܕܐ ܕܟܗܢܘܬܐܿ ܡܩܿܒܠܝܢ ܗܘܘ ܡܢܗܼ", "‏‏ܣܓ̈ܝܐܐ܂ ܗܟܢܐ ܕܐܦ ܡܕܢܚ̈ܝܐܼ܂ ܒܕܡܼܘܬ ܬܓܪ̈ܐܼ܂ ܠܒܝܬ ‏‏ܪ̈ܗܘܡܝܐ ܥܒܪܝܢ ܗܘܘܿ܂ ܕܢܚܙܘܢ", "ܗܘܘ ܐܬܘ̈ܬܐ ܕܥܒܿܕ ܗܘܐ‎‏ ‏‏ܐܕܝ܂ ܘܐܝܠܝܢ ܕܡܬܬܠܡܕܝܢ ܗܘܘ ܡܢܗܘܢܼ܂ ܡܩܿܒܠܝܢ ܗܘܘ ‏‏ܡܢܗܘܢ", "ܐܝܕܐ ܕܟܗܢܘܬܐ܂ ܘܒܐܬܪܐ ܕܝܠܗܘܢ ܕܐܬܘܪ̈ܝܐܼ܂ ‏‏ܠܒ̈ܢܝ ܥܡܗܘܢ ܡܬܠܡܕܝܢ ܗܘܘ܂ ܘܒ̈ܬܐ ܕܨܠܘ̈ܬܐܿ", "ܒܟܣܝܐܼ ܬܡܿܢ ܥܒܕܝܢ ܗܘܘ܂ ܡܢ ܩܢܛܐ ܕܣܓ̈ܕܝ ܠܢܘܪܐ ܘܡܝܩܪ̈ܝ ‏‏ܠܢܘܪܐ܂ ܢܪܣܝ ܕܝܢ ܡܠܟܐ", "ܕܐܬܘܪ̈ܝܐ܃ ܟܕ ܫܡܼܥ ܗܘܐ ܗܢܼܝܢ ‏‏ܗܠܝܢ ܕܥܿܒܕ ܐܕܝ ܫܠܝܚܐ܃ ܫܠܼܚ ܗܘܐ ܠܗ ܠܐܒܓܪ ܡܠܟܐ܂", "‏‏ܕܐܘ ܫܕܪ ܠܝ ܓܒܪܐ ܗܿܘ ܕܗܠܝܢ ܐܬܘ̈ܬܐ ܥܒܿܕ ܨܐܕܝܟ܃ ‏‏ܕܐܚܙܝܘܗܝ ܘܐܫܡܥ ܡܠܬܗܼ܂ ܐܘ ܫܠܘܚ", "ܠܝ ܟܘܠ ܐܝܠܝܢ ܕܚܼܙܝܬ ‏‏ܕܥܒܼܕ ܒܟܪܟܐ ܕܝܠܟ܂ ܘܟܬܼܒ ܗܘܐ ܠܗ ܐܒܓܪ ‏‏ܠܢܼܪܣܝ܂ ܘܐܘܕܥܗ ܗܘܐܼ", "ܟܠܗܿ ܬܫܥܝܬܐ ܕܫܪܒܗ ܕܐܕܝ܂ ܡܢ ܫܘܪܝܐܼ ‏‏ܠܫܘܠܡܐ܂ ܘܠܐ ܫܒܼܩ ܗܘܐ ܡܕܡ ܕܠܐ ܟܬܼܒ ܗܘܐ ܠܗ܂ ܟܕ", "ܕܝܢ ܫܡܼܥ ‏‏ܗܘܐ ܢܼܪܣܝ ܐܝܠܝܢ ܕܐܬܟܬܒ ܗ̈ܘܝ ܠܗܼ܂ ܬܡܼܗ ܗܘܐ ܘܐܬܼܕܡܪ܂ ܐܒܓܪ ‏‏ܕܝܢ ܡܠܟܐ܃", "ܡܛܠ ܕܠܐ ܐܫܟܚ ܗܘܐ ܕܢܥܒܪ ܠܒܝܬ ܪ̈ܗܘܡܝܐ܃ ܘܢܐܙܠ ‏‏ܗܘܐ ܠܦܠܣܬܝܢܐ ܘܢܩܿܛܠ ܗܘܐ ܠܝܗ̈ܘܕܝܐ܃", "ܥܠ ܕܙܩܦܘ ‏‏ܗܘܘ ܠܡܫܝܚܐܼ܂ ܟܬܼܒ ܗܘܐ ܐܓܪܬܐܼ܂ ܘܫܕܪ ܗܘܐ ܠܘܬ ‏‏ܛܝܒܪܝܘܣ", "ܩܣܪ܂ ܟܕ ܟܬܼܒ ܒܗܼܿ ܗܟܢܐ܂ ܐܒܓܪ ܡܠܟܐ ܠܡܪܢ ܛܝܒܪܝܣ ܩܣܪܼ ‏‏ܫܠܡ܂ ܟܕ ܝܕܥܿ ܐܢܐ܃ ܕܡܕܡ ܡܢ", "ܡܠܟܘܬܟ ܠܐ ܡܬܟܣܐܼ܂ ܟܬܿܒ ‏‏ܐܢܐ ܘܡܘܕܥ ܐܢܐ ܠܫܠܛܢܟ ܕܚܝܠܐ ܘܪܒܐ܂ ܕܝܗ̈ܘܕܝܐ ܕܬܚܝܬ ܐܝܕܟ", "‏‏ܕܥܡܪܝܢ ܒܐܬܪܐ ܕܦܠܣܛܝܢܐܼ܂ ܐܬܿܟܢܫܘ ܗܘܘܼ ܘܙܩܦܘ ܗܘܘ ܕܠܐ ‏‏ܣܟܠܘܬܐ ܕܡܘܬܐ ܠܡܫܝܚܐ܂ ‏‏ܟܕ", "ܥܒܿܕ ܗܘܐ ܩܕܡܝܗܘܢ ܐܬܘ̈ܬܐ ܘܬܕܡܪ̈ܬܐܿ܂ ܘܡܚܘܐ ܗܘܐ ܠܗܘܢ ‏‏ܚܝ̈ܠܐ ܚܣ̈ܝܢܐ ܘܐܬܘ̈ܬܐ܂ ܗܟܢܐܼ", "ܕܐܦ ܡܝ̈ܬܐ ܐܚܝ ‏‏ܗܘܐ ܠܗܘܢ܂ ܘܒܥܕܢܐ ܕܙܩܦܘܗܝ ܗܘܘܼ܂ ܚܼܫܟ ‏‏ܫܡܫܐܼ ܘܙܥܼܬ ܐܪܥܐ܂ ܘܪܥܼܠ", "ܗ̈ܘܝ ܟܘܠܗܝܢ ܒܪ̈ܝܬܐ܂ ܘܐܝܟ ܕܡܢ ܨܐܕܝܗܘܢ ܒܗܢܐ ܣܘܥܪܢܐܼ܂ ܐܘܦܼܝܬ ‏‏ܗܘܬ ܠܗܿ ܟܘܠܗܿ ܒܪܝܬܐ", "ܘܥܡܘܪ̈ܝܗܿ‍܂ ܘܡܟܝܠ ܡܠܟܘܬܟ ‏‏ܝܕܥܐܼ܂ ܡܢܐ ܙܕܩ ܕܬܦܩܘܕ ܥܠ ܥܡܐ ܕܝܗ̈ܘܕܝܐ ܕܗܠܝܢ ܥܒܼܕ܂", "ܘܟܬܼܒ ܗܘܐ ‏‏ܛܝܒܪܝܘܣ ܩܣܪܼ܂ ܘܫܕܪ ܗܘܐ ܠܐܒܓܪ ܡܠܟܐ܂ ܘܗܟܢܐ ܟܬܼܒ ܠܗ܂ ‏‏ܕܐܓܪܬܐ ܕܫܪܝܪܘܬܟ", "ܕܠܘܬܝܼ܂ ܩܿܒܠܬܼ ܘܐܬܩܼܪܝܬ ܩܕܡܝ܂ ܥܠ ܡܕܡ ‏‏ܕܣܥܪܘ ܗܘܘ ܝܗ̈ܘܕܝܐ ܒܙܩܝܦܐ܂ ܘܐܦ ܦܝܠܛܘܣ", "‏‏ܗܓܡܘܢܐܼ܂ ܟܬܼܒ ܗܘܐ ܘܐܘܕܥܗ ܠܐܘܠܒܝܢܣ ‏‏ܗܘܦܪܟܐ ܕܝܠܝܿ܂ ܥܠܝܗܝܢ ܕܗܠܝܢ ܕܟܬܼܒܬ ‏‏ܠܝ܂", "ܡܛܠ ܕܝܢ ܩܪܒܐ ܕܒܢ̈ܝ ܐܣܦܢܝܐ܃ ܕܡܪܕܘ ܥܠܝ ܩܐܡ ܒܗܢܐ ‏‏ܙܒܢܐܼ܂ ܡܛܠ ܗܢܐ ܠܐ", "ܐܫܿܟܚܬ ܕܐܬܒܥܗܿ ܠܨܒܘܬܐ ܗܕܐ܂ ܡܛܝܼܒ ‏‏ܐܢܐ ܕܝܢ ܕܡܐ ܕܗܘܼܐ ܠܝ ܫܠܝܐܼ܂ ܐܦܩܘܕ ܥܠܝܗܘܢ", "ܢܡܘܣܐܝܬ܂ ܥܠ ‏‏ܝܗ̈ܘܕܝܐ ܕܠܐ ܣܥܪܘ ܢܡܘܣܐܝܬ܂ ܘܡܛܠ ܗܢܐ ܐܦ ܦܝܠܛܘܣ ‏‏ܕܥܒܝܕ ܗܘܐ ܠܝ ܬܡܿܢ", "ܗܓܡܘܢܐܼ܂ ܫܿܕܪܬ ܚܠܦܘܗܝ ܐܚܪܢܐ܂ ܘܫܪܝܬܗ ܠܗܼ ‏‏ܒܨܥܪܐ܂ ܥܠ ܕܢܦܼܩ ܡܢ ܢܡܘܣܐ ܘܥܒܼܕ ܗܘܐ", "ܨܒܝܢܐ ܠܝܗ̈ܘܕܝܐܿ܂ ܘܙܩܼܦ ‏‏ܗܘܐ ܠܡܫܝܚܐ ܠܢܝܚܗܘܢ ܕܝܗ̈ܘܕܝܐ܂ ܗܿܘ ܕܐܝܟ ܕܫܡܿܥ ܐܢܐ", "‏‏ܥܠܝܗܘܢܼ܂ ܚܠܦ ܙܩܝܦܐ ܕܡܘܬܐ ܕܢܬܝܩܪ ܘܠܿܐ ܗܘܐܼ܂ ‏‏ܘܢܣܬܓܕ ܡܢܗܘܢ ܙܕܩܿ ܗܘܐ܂ ܝܬܝܪܐܝܬ", "ܕܒܥܝ̈ܢܝܗܘܢ ܚܿܙܝܢ ‏‏ܗܘܘ ܟܠ ܡܕܡ ܕܥܼܒܕ ܗܘܐ܂ ܐܢܬ ܕܝܢ ܐܝܟ ܫܪܝܪܘܬܟ ܕܠܘܬܝ܃ ܘܩܝܼܡܐ", "‏‏ܫܪܝܪܐ ܕܝܠܟ ܘܕܐܒܗ̈ܝܟܼ܂ ܫܦܝܪ ܥܒܼܕܬ ܕܟܬܼܒܬ ܠܝ ܗܟܢܐ܂ ܘܩܿܒܠܗ ܗܘܐ ‏‏ܐܒܓܪ ܡܠܟܐ", "ܠܐܪܣܛܝܕܣܿ܂ ܕܐܫܬܕܪ ܗܘܐ ܡܢ ܛܝܒܪܝܣ ‏‏ܩܣܪ ܨܐܕܘܗܝ܂ ܘܦܢܼܐ ܗܘܐ ܫܕܪܗ ܗܘܐ ܒܕܫ̈ܢܐ", "ܕܐܝܩܪ̈ܐܿ܂ ‏‏ܕܙܕܿܩ ܠܗܿܘ ܡܿܢ ܕܫܕܪܗ ܠܘܬܗ܂ ܘܢܦܼܩ ‏‏ܡܢ ܐܘܪܗܝܼ܂ ܘܐܙܼܠ ܗܘܐܼ ܠܬܝܩܼܢܘܬܐ܂", "‏‏ܐܝܟܐ ܕܐܝܬܘܗܝ ܗܘܐ ܩܠܘܕܝܣ ܬܪܝܢܐ ܕܡܠܟܐ܂ ܘܡܢ ܬܡܿܢ ‏‏ܬܘܒ ܐܙܼܠ ܗܘܐܼ ܠܐܪܛܝܩܐ܂ ܕܬܡܿܢ", "ܗܘܐ ܛܝܒܪܝܘܣ ܩܣܪ܂ ܓܐܝܣ ܕܝܢ܃ ‏‏ܦܢܝ̈ܬܐ ܕܚܕܪ̈ܘܗܝ ܕܝܠܗ ܕܩܣܪ ܢܛܿܪ ܗܘܐ܂", "ܘܐܫܬܥܝ ܗܘܐ ‏‏ܘܐܦ ܗܼܘ ܐܪܣܛܝܕܣ ܩܕܡ ܛܝܒܪܝܘܣ ܥܠ ܚܝ̈ܠܐ ܕܥܒܼܕ ܗܘܐ ܐܕܝܿ܂ ܩܕܡ ‏‏ܐܒܓܪ", "ܡܠܟܐ܂ ܘܡܢ ܕܗܘܼܐ ܗܘܐ ܠܗ ܫܠܝܐ ܡܢ ܩܪܒܐܼ܂ ‏‏ܫܕܪ ܗܘܐ ܩܿܛܠ ܡܢ ܪ̈ܫܢܐ ܕܝܗ̈ܘܕܝܐܿ܂ ‏‏ܕܐܝܬ", "ܗܘܐ ܒܦܠܣܛܝܢܐ܂ ܘܟܕ ܫܡܼܥ ܗܘܐ ܐܒܓܪ ܡܠܟܐܼ܂ ܚܼܕܝ ܗܘܐ ‏‏ܒܗܕܐܼ ܛܒ܂ ܕܩܿܒܠܘ ܗܘܘ ܝܗ̈ܘܕܝܐ", "ܡܣܡ ܒܪܫܐ ܐܝܟ ܕܙܕܿܩ܂ ܂ ܘܡܢ ܒܬܪ ‏‏ܫܢ̈ܝܐ ܕܒܢܼܐ ܗܘܐ ܐܕܝ ܫܠܝܚܐ ܥܕܬܐ ܒܐܘܪܗܝ܃ ܘܐܬܩܢܗܿ", "ܗܘܐ ܒܟܠ ‏‏ܡܕܡ ܕܙܕܿܩ ܗܘܐ ܠܗܿ܃ ܘܬܠܡܕ ܗܘܐ ܠܣܘܓܐܐ ܕܐܢܫܘܬܐ ܕܡܕܝܢܬܐ܃ ‏‏ܘܐܦ ܒܩܘܪ̈ܝܐ", "ܚܪ̈ܢܝܬܐ ܕܪ̈ܚܝܩܢ ܘܕܩܪ̈ܝܒܼܢ܂ ܒܢܼܐ ܗܘܐ ܥܕ̈ܬܐܿ ܘܟܠܠܼ ‏‏ܘܨܒܼܬ܂ ܘܡܫ̈ܡܫܢܐ ܘܩܫܝ̈ܫܐܼ ܐܩܝܡ", "ܗܘܐ ܒܗܝܢ܂ ܘܘܕܩܿܪܝܢ ‏‏ܗܘܐ ܟܬܒ̈ܐܼ ܐܠܦ ܗܘܐ ܒܗܝܢ ܘܛܟ̈ܣܐ ܕܬܫܡܫܬܐܿ ܠܓܘܼ ‏‏ܘܠܒܪ ܐܠܼܦ", "ܗܘܐ܂ ܒܬܪ ܗܠܝܢ ܟܠܗܝܼܢ܂ ܐܬܟܪܗ ܗܘܐ ‏‏ܟܘܪܗܢܐ ܕܢܿܦܩ ܗܘܐ ܒܗ ܡܢ ܥܠܡܐ ܗܢܐ܂ ܘܩܪܐ ܗܘܐ ܠܐܓܝ", "ܩܕܿܡ ‏‏ܟܠܗ ܟܢܫܐ ܕܥܕܬܐܼ܂ ܘܩܿܪܒܗ ܗܘܐܼ ܘܥܒܼܕܗ ܗܘܐ ܡܕܒܪܢܐ ܘܦܩܘܕܐ ‏‏ܒܕܘܟܬܗ܂ ܘܠܦܠܘܛ", "ܕܡܫܡܫܢܐ ܗܘܐܼ܂ ܥܒܼܕܗ ܗܘܐܼ ܩܫܝܫܐ܂ ܠܥܒܼܕܫܠܡܐ ‏‏ܕܣܿܦܪܐ ܗܘܐ܃ ܥܒܼܕܗ ܗܘܐܼ ܡܫܡܫܢܐ܂ ܘܟܕ", "ܟܢܝܫܝܢ ܗܘܘ ܘܩܝܿܡܝܢ ܠܘܬܗ܃ ‏‏ܚܐܪ̈ܐ ܘܪ̈ܫܢܐ܃ ܒܪ ܟܠܒܐ ܘܒܪ ܙܛܝܼ ܘܡܪܝܗܒ ܒܪ ܒܪ ܫܡܫ܃", "ܘܣܢܼܩ ܒܪ ‏‏ܥܘܝܕܐ܃ ܘܦܝܪܘܙ ܒܪ ܦܛܪܝܩ ܥܡ ܫܪܟܐ ܕܚܒܪ̈ܝܗܘܢܼ܂ ܐܡܼܪ ‏‏ܠܗܘܢ", "ܐܕܝ ܫܠܝܚܐ܂ ܝܕܥܝܢ ܐܢܬܘܢ ܘܣܗܕܝܢ ܐܢܬܘܢ ܟܠܟܘܢ ‏‏ܕܫܡܥܝܢ ܠܝܼ܂ ܕܟܠ ܡܕܡ ܕܡܟܪܙ ܗܿܘܝܬ", "ܠܟܘܢܼ ܘܡܿܠܦ ܗܿܘܝܬ ܠܟܘܢ܃ ܘܫܡܥܝܢ ‏‏ܗܘܝܬܘܢ ܡܢܝܼ܂ ܗܟܢܐ ܐܿܬܕܒܪܬ ܒܝܢܬܟܘܢ܂ ܘܚܙܝܬܘܢܼ ܐܦ", "ܒܥܿܒ̈ܕܐ܂ ‏‏ܡܛܘܠ ܕܗܟܢܐ ܦܩܿܕ ܠܢ ܡܪܢܿ ܕܗܿܘ ܡܕܡ ܕܡܟܪܙܝܢ ܚܢܢ ܒܡ̈ܠܐ ܩܕܡ ܥܡܐܼ܂ ‏‏ܒܥܿܒܕܐ", "ܗܿܘܝܢ ܚܢܢ ܣܥܪܝܢ ܚܢܢ ܠܗ ܩܕܡ ܟܠ ܐܢܫ܂ ܘܐܝܟ ܛܟ̈ܣܐ ‏‏ܘܢܡ̈ܘܣܐ ܕܣܼܝܡܝܢ ܒܐܪܫܠܡ", "‏‏ܘܡܬܿܕܒܪܝܢ‏ ܒܗܘܢ ܐܦ ܫܠܝܚ̈ܐ ܚܒܪ̈ܝܼ܂ ܗܟܢܐ ܐܦ ܐܢܬܘܢܼ܂ ‏‏ܠܐ ܬܫܿܢܘܢ ܡܢܗܘܢܼ ܘܠܐ", "ܬܒܿܨܪܘܢ ܡܢܗܘܢ ܡܕܡ܂ ܐܝܟܢܐ ܕܐܦ ܐܢܐ ‏‏ܒܗܘܢ ܗܼܘ ܡܬܿܕܒܪ ܗܿܘܝܬ ܒܝܢܬܟܘܢ܂ ܘܠܐ ܫܿܢܝܬ", "ܡܢܗܘܢ ‏‏ܠܝܡܝܢܐ ܘܠܣܡܠܐܼ܂ ܕܠܐ ܐܿܬܢܟܪܐ ܗܿܘܝܬ ܠܚ̈ܝܐ ‏‏ܡ̈ܠܝܟܐ ܕܢܛܝܪܝܢ ܠܐܝܠܝܢ ܕܒܗܠܝܢ", "ܡܬܿܕܒܪܝܢ܂ ܐܙܕܗܪܘ ܗܟܝܠ ܒܬܫܡܫܬܐ ‏‏ܗܕܐ ܕܐܚܝܕܝܢ ܐܢܬܘܢ܂ ܘܒܕܚܠܬܐܿ ܘܒܪܬܝܬܐܼ ܗܘܼܝܬܘܢ", "ܩܝܿܡܝܢ ܒܗܿ܂ ܘܡܫܡܫܝܼܢ ܟܠ ܝܘܡ܂ ܠܐ ܗܘܼܝܬܘܢ ܡܫܡܫܝܢ ܒܗܿ ‏‏ܒܥ̈ܝܕܐ ܒܣ̈ܝܐ܂ ܐܠܐܼ ܒܦܘܪܫܢܐ", "ܕܗܝܡܢܘܬܐ܂ ܘܬܫܒܚ̈ܬܗ ܕܡܫܝܚܐܿ ܡܢ ‏‏ܦܘܡܟܘܢܼ ܠܐ ܢܒ̈ܛܠܢ܂ ܘܡܐܝܢܘܬܐ ܒܫܪܪܐ ܕܥ̈ܕܢܐ", "‏‏ܠܘܬܟܘܢܼ ܠܐ ܬܬܩܪܒ܂ ܐܙܕܗܼܪܘ ܒܫܪܪܐ ܕܐܚܝܕܝܢ ܐܢܬܘܢܿ܂ ܘܒܝܘܠܦܢܐ ‏‏ܕܩܘܫܬܐ ܕܩܒܿܠܬܘܢܿ܂", "ܘܒܝܪܬܘܬܐ ܕܚ̈ܝܐ ܕܡܿܓܥܠ ܐܢܐ ܠܟܘܢ܂ ‏‏ܡܛܠ ܕܩܕܡ ܒܝܡ ܕܡܫܝܚܐ ܡܬܬܒܥܝܢ ܐܢܬܘܢ", "ܠܗܼܿ܂ ܡܐ ܕܥܒܿܕ ܚܘܫܒܢܐ ‏‏ܥܡ ܪ̈ܥܘܬܐ ܘܥ̈ܠܢܐܿ܂ ܘܡܐ ܕܢܣܿܒ ܟܣܦܗ ܡܢ ܬܓܪ̈ܐ ܒܪܒܝܬܐ", "‏‏ܕܝܘܬܪ̈ܢܐ܂ ܒܪ ܡܠܟܐ ܗܘ ܓܝܪ܂ ܘܐܙܼܠ ܘܢܣܿܒ ܡܠܟܘܬܐ ܘܢܗܦܘܟ܂ ‏‏ܘܢܐܬܐ ܘܢܥܼܒܕ ܢܘܚܡܐܼ", "ܠܟܠܗܘܢ ܒܢ̈ܝ ܐܢܫܐ܂ ܘܗܝܕܝܢ ܝܬܿܒ ܥܠ ܟܘܪܣܝܐ ‏‏ܕܟܐܢܘܬܐܿ ܘܕܐܿܢ ܡܝ̈ܬܐ ܘܚܝ̈ܐ ܐܝܟ ܕܐܡܼܪ", "ܠܢ܂ ܥܝܢܐ ‏‏ܟܣܝܬܐ ܕܪܥܝܢܟܘܢ ܡܢ ܪܘܡܐ ܥܠܝܐܼ ܠܐ ‏‏ܬܬܥܡܝܨ܂ ܕܠܐ ܢܣܓܝܢ ܬܘܩ̈ܠܬܟܘܢ ܒܐܘܪܚܐ", "ܕܠܝܬ ܒܗܿ ܬܘܩ̈ܠܬܐܼ܂ ‏‏ܘܐܦ ܠܐ ܬܘܫܐ ܣܢܝܐ ܒܫܒܝ̈ܠܝܗܿ܂ ܗܘܼܝܬܘܢ ܒܥܿܝܢ ‏‏ܐܢܬܘܢ ܐܒ̈ܝܕܬܐ܂", "ܘܦܩܕܝܢ ܐܢܬܘܢ ܕܛܥ̈ܝܢ܂ ܘܚܿܕܝܢ ܐܢܬܘܢ ܒܫܟܝܚ̈ܬܐ܂ ‏‏ܗܘܼܝܬܘܢ ܥܨܒܝܢ ܬܒܝܪ̈ܬܐܼ܂ ܘܢܛܪܝܢ", "ܐܢܬܘܢ ܫܡܝܼ̈ܢܬܐ܂ ܡܛܘܠ ‏‏ܕܒܐ̈ܝܕܝܟܘܢ ܡܬܬܒܥܢ ܢܩ̈ܘܬܗ ܕܡܫܝܚܐ܂ ܠܐ ܗܘܼܝܬܘܢ ܚܝܪܝܢ ܐܢܬܘܢ", "‏‏ܠܐܝܩܪܐ ܥܒܘܪܐ܂ ܪܥܿܝܐ ܓܝܪ ܕܚܐܪ ܕܢܬܝܩܪ ܡܢ ܡܪܥܝܬܗܼ܂ ܒܝܫ ܒܝܫ ‏‏ܩܝܡܐ ܡܢܗ ܡܪܥܝܬܗ܂", "ܬܿܗܘܐ ܣܓܝܐܐ ܒܛܝܠܘܬܟܘܢ ܥܠ ܐܡܪ̈ܐ ‏‏ܫܒܪ̈ܐܿ܂ ܕܡܠܐܟ̈ܝܗܘܢ ܚܿܙܝܢ ܦܪܨܘܦܗ ܕܐܒܐ ܕܠܐ ܡܬܚܙܐ܂", "ܘܠܐ ‏‏ܬܗܘܘܢ ܟܐܦܐ ܕܬܘܩܠܬܐ ܩܕܡ ܥܘܝܪ̈ܐ܂ ܐܠܐ ܢܩ̈ܠܝ ܐܘܪܚܐ ܘܫܒܝܠܐ ‏‏ܒܐܬܪܐ ܥܣܩܐܿ܂ ܒܝܢܬ", "ܝܗ̈ܘܕܝܐ ܙܩܘ̈ܦܐ ܘܚܢ̈ܦܐ ܛܥ̈ܝܐ܂ ܥܡ ܗܠܝܢ ܗܼܘ ‏‏ܓܝܪ ܒܠܚܘܕ ܬܪ̈ܝܢ ܓܒ̈ܝܢ", "ܐܝܬ ܠܟܘܢ ‏‏ܩܪܒܐܿ܂ ܕܬܚܘܘܢ ܫܪܪܐ ܕܗܝܡܢܘܬܐ ܕܐܚܝܕܝܢ ܐܢܬܘܢ܂ ܘܟܕ ‏‏ܫܠܼܝܢ ܐܢܬܘܢܼ܂ ܚܙܬܟܘܢ", "ܡܢܟܦܬܐ ܘܝܩܝܪܬܐܿ܂ ܬܗܘܐ ܡܩܼܪܒܐ ܚܠܦܝܟܘܢܿ܂ ‏‏ܥܡ ܗܿܢܘܢ ܕܣܿܢܝܢ ܠܩܘܫܬܐ ܘܪܚܿܡܝܢ ܠܫܘܩܪܐ܂", "ܠܐ ‏‏ܬܗܘܘܢ ܡܩܦܚܝܢ ܠܡܣܟ̈ܢܐ ܩܕܡ ܥܬܝܪ̈ܐ܂ ܣܿܦܩ ܠܗܘܢ ܓܝܪܼ ܢܓܼܕܐ ‏‏ܒܝܼܫܐ ܕܡܣܟܢܘܬܗܘܢܿ", "ܠܐ ܬܬܓܢܼܒܘܢ ܒܚܘ̈ܫܒܐ ܣܢ̈ܝܐ ܕܣܛܢܐܼ܂ ܕܠܐ ‏‏ܬܗܘܘܢ ܥܪ̈ܛܠܝܐ ܡܢ ܗܝܡܢܘܬܐ ܕܠܒܝܫܝܢ ܐܢܬܘܢ܂", "ܦܫܝܩ ܗܼܘ ܓܝܪ ‏‏ܟܦܘܪܝܐ ܡܢ ܗܝܡܢܘܬܐܼ܂ ܐܝܟ ܕܕܠܝܠܿ ܚܛܗܐ ܡܢ ܙܕܝܩܘܬܐ܂ ܐܙܕܗܪܘ ‏‏ܗܟܝܠ ܡܢ", "ܙܩ̈ܘܦܐ ܘܠܐ ܬܗܘܘܢ ܠܗܘܢ ܪ̈ܚܿܡܐܼ܂ ܕܠܐ ܬܬܒܥܘܢ ‏‏ܥܡܗܘܢ ܕܡܗ ܕܡܫܝܚܐ ܕܡܠܼܝܢ ܐܝ̈ܕܝܗܘܢܿ", "ܘܝܕܥܝܢ ܐܢܬܘܢ ܘܣܗܕܝܢ ‏‏ܐܢܬܘܢ܃ ܕܟܠܡܕܡ ܕܐܡܪܝܢ ܐܢܚܢܢ ܘܡܠܦܝܢܢ ܒܫܪܒܗ ܕܡܫܝܚܐܼ܂ ܟܬܝܒ ܗܼܘ", "‏‏ܒܣܼܦܪܐ ܕܢܒ̈ܝܐܼ ܘܣܝܡ ܨܐܕܝܗܘܢܿ ܘܣܗ̈ܕܢ ܡ̈ܠܝܗܘܢ ܠܡܠܦܢܘܬܢܿ܂ ܥܠ ‏‏ܕܝܢܼܗ ܘܚܫܗ ܘܩܝܡܼܬܗ", "ܘܣܘܠܩܗ ܕܡܫܝܚܐ܂ ܘܠܐ ܝܕܥܝܢ ܕܟܕ ܩܝܿܡܝܢ ‏‏ܠܩܘܒܠܼܢ܂ ܠܘܩܒܠ ܡ̈ܠܐ ܕܢܒ̈ܝܐ ܩܝܿܡܝܢ܂ ܘܐܝܟܢܐ", "ܕܒܚ̈ܝܝܗܘܢ ܪܕܦܝܢ ܗܘܘ ‏‏ܠܗܘܢ ܠܢܒ̈ܝܐܼ܂ ܗܟܢܐ ܐܦ ܗܫܐ ܡܢ ܒܬܪ ܡܘ̈ܬܝܗܘܢܼ܂ ܪܕܦܝܢ ܠܗ ܠܫܪܪܐ", "‏‏ܕܟܬܝܒ ܒܢܒ̈ܝܐ܂ ܐܙܕܗܪܘ ܬܘܒ ܐܦ ܡܢ ܚܢ̈ܦܐܿ܂ ܕܣܓܕܝܢ ܠܫܡܫܐ ‏‏ܘܠܣܗܪܐܿ܂ ܘܠܒܝܠ ܘܠܢܿܒܘ܃", "ܘܠܫܪܟܐ ܕܩܿܪܝܢ ܠܗܘܢ ܗܿܢܘܢ ܐܠܗ̈ܐ܂ ‏‏ܟܕ ܠܘ ܐܠܗ̈ܐ ܐܢܘܢ ܒܟܝܢܗܘܢܿ ܥܪܘܩܘ", "ܗܟܝܠ ܡܢܗܘܢ܂ ܡܛܘܠ ܕܠܒܪ̈ܝܐ ‏‏ܘܠܥܒ̈ܝܕܐ ܣܓܕܝܢ܂ ܘܐܝܟ ܕܫܡܝܥ ܠܟܘܢ ܡܢ ܩܕܝܡܼ܂ ܟܠܗ ܕܐܬܼܐ", "ܡܪܢ ‏‏ܠܥܠܡܐܼ܂ ܕܠܐ ܬܘܒ ܢܣܬܓܕܢ ܘܢܬܝܩܪ̈ܢ ܒܪ̈ܝܬܐ܂ ܡܛܘܠ ܕܒܪܡܙܐ ܗܘ ‏‏ܕܥܒܘܕܗܝܢ ܩܝ̈ܡܢ܂", "ܘܐܡܬܝ ܕܨܒܿܐ ܫܿܪܐܼ ܘܡܒܿܛܠ ܠܗܝܢ܃ ܘܗ̈ܘܼܝܢ ܐܝܟ ܕܠܐ ‏‏ܐܝܬܝܗܝܢ܂ ܗܘ ܓܝܪ ܨܒܝܢܐ ܕܒܼܪܐ", "ܐܢ̈ܝܢ ܠܒܪ̈ܝܬܐܼ܂ ܚܪܪ ܐܢܘܢ ܠܒܢܝ̈ܢܫܐ ‏‏ܡܢ ܢܝܪܐ ܕܚܢܦܘܬܐ ܕܒܪ̈ܝܬܐ܂ ܝܕܥܝܢ ܐܢܬܘܢ ܓܝܪܼ܂", "ܕܟܠ ܡܿܢ ܕܣܓܿܕ ‏‏ܠܥܒܼ̈ܕܐ ܕܡܠܟܐ ܥܡ ܡܠܟܐܼ܂ ܡܘܬܐ ܕܣܝܦܐ ܡܫܟܚ ܠܗ ܒܣܓܕܬܗ܂ ܠܐ ‏‏ܬܗܘܘܢ", "ܡܥܩܿܒܝܢ ܥܠ ܟܣܝ̈ܬܐܿ܂ ܘܡܿܫܐܠܝܢ ܥܠ ܣܬܝܪ̈ܬܐܿ܂ ܕܟܬ̈ܝܒܢ ‏‏ܒܟܬܒ̈ܐ ܩܕ̈ܝܫܐ ܕܐܚܝܕܝܢ ܐܢܬܘܢ܂", "ܠܐ ܬܗܘܘܢ ܕܝܿܢܝܢ ܠܡ̈ܠܐ ܕܢܒ̈ܝܐ܂ ‏‏ܐܬܕܟܪܘ ܘܚܙܘܼ ܕܒܪܘܚܐ ܕܐܠܗܐ ܐܡܝܪ̈ܢ܂ ܘܡܿܢ ܕܠܢܒ̈ܝܐ", "ܪܫܐܼ܂ ܠܪܘܚܐ ‏‏ܗܘ ܕܐܠܗܐ ܪܫܿܐܼ ܘܕܐܿܢ܂ ܗܿܝ ܕܚܣ ܠܟܘܢ ܡܢ ܗܕܐ܂ ܡܛܠ ܕܐܘܪ̈ܚܬܗ ‏‏ܕܡܪܝܐܼ", "ܬܪ̈ܝܨܢ ܐܢܝ̈ܢ܂ ܘܙܕܝ̈ܩܐ ܡܗܠܟܝܢ ܒܗܝܢ ܕܠܐ ܬܘܩܠܬܐܼ܂ ܘܟܦܘܪ̈ܐ ‏‏ܡܬܿܩܠܝܢ ܒܗܝܼܢ܂ ܡܛܘܠ", "ܕܠܝܬ ܠܗܘܢ ܥܝܢܐ ܟܣܝܬܐ ܕܪܥܝܢܐ ܟܣܝܐܿ܂ ܗܿܘ ‏‏ܕܠܐ ܣܢܝܩ ܥܠ ܫܘܐ̈ܠܐ ܕܠܝܬ ܒܗܘܢ ܝܘܬܪܢܐ܂", "ܐܠܐܼ ܐܢ ܚܘܣܪܢܐ܂ ‏‏ܐܬܕܟܪܘ ܕܝܢܼܐ ܕܠܘܚܡܐ ܕܢܒ̈ܝܐܿ܂ ܘܡܠܬ ܡܪܢ ܕܡܬܚܼܡܐ ܥܠ ܡ̈ܠܝܗܘܢܿ܂", "‏‏ܕܒܢܘܪܐ ܗܘ ܕܐܿܢ ܡܪܝܐܿ܂ ܘܒܗܿ ܡܬܼܒܩܝܢ ܟܠܗܘܢ ܒܢܝ̈ܢܫܐ܂ ܡܛܠ ܗܢܐܼ ‏‏ܐܝܟ ܐܪ̈ܚܐ ܘܐܝܟ", "ܬܘ̈ܬܒܐ܃ ܕܒܿܝܬܝܢ ܘܡܿܩܕܡܝܢ ܠܒܬ̈ܝܗܘܢܼ܂ ܗܟܢܐ ‏‏ܗܘܼܬ ܚܫܝܒܐ ܠܟܘܢ ܢܦܫܟܘܢ", "ܒܥܠܡܐ ܗܢܐ܂ ܕܡܢ ܗܪܟܐ ܡܫܩܼܠܝܢ ‏‏ܐܢܬܘܢܼ܂ ܠܐܬܪ̈ܘܬܐ ܕܐܙܼܠ ܒܪܐ ܕܢܛܝܒ ܠܟܠ ܡܿܢ ܕܫܿܘܐ", "ܠܗܘܢ܂ ܡ̈ܠܟܐ ‏‏ܕܐܬܪ̈ܘܬܐܼ܂ ܚܝ̈ܠܘܬܗܘܢ ܐܙܠܝܢ ܩܕܡܝܗܘܢܿ܂ ܘܡܛܝܒܝܢ ܠܗܘܢ ܒܝܬ ܡܫܪܝܐ", "‏‏ܠܐܝܩܪܗܘܢܿ ܗܢܐ ܕܝܢ ܡܠܟܐ ܕܝܠܼܢ܂ ܗܘܝܘ ܗܐ ܐܙܝܠ ܕܢܛܝܒ ܠܦܠܚ̈ܘܗܝܿ܂ ‏‏ܐܘ̈ܢܐ ܒܪ̈ܝܟܐ", "ܕܢܼܫܪܘܢ ܒܗܘܢ܂ ܠܐ ܗܘܐ ܓܝܪ ܣܪܝܩܐܝܬ ܒܼܪܐ ܐܠܗܐ ‏‏ܠܒܢܝ̈ܢܫܐ܂ ܐܠܐ ܕܢܗܘܘܢ ܠܗ ܣܓܘ̈ܕܐܼ", "ܘܡܫܒܚ̈ܢܐ܂ ܗܪܟܐܿ ܘܬܡܼܿܢ ܠܥܠܡ܂ ‏‏ܕܐܝܟ ܕܠܐ ܗܼܘ ܥܒܿܪܼ ܘܠܐ ܡܫܒܚ̈ܢܘܗܝ ܒܿܛܠܝܢ܂ ܡܛܠ", "ܗܠܝܢܿ ܘܐܦ ܗܼܘ ‏‏ܡܘܬܝ ܕܗܐ ܦܟܝܪ ܐܢܐ ܘܪܡܼܐ ܐܢܐ ܒܟܘܪܗܢܗܼ܂ ܐܝܟ ܫܢܬܐ ܕܠܠܝܐ ‏‏ܗܘܿܐ ܚܫܝܒ", "ܒܥܝ̈ܢܝܟܘܢܿ ܘܐܬܕܟܪܘ ܕܒܚܫܗ ܕܒܪܐܼ܂ ܥܒܼܪ ܘܒܼܛܠ ܡܘܬܗ ‏‏ܕܕܒܿܪ ܠܒܢ̈ܝ ܐܢܫܐܿ܂ ܘܣܛܢܐ", "ܕܡܚܼܛܐ ܠܣܓ̈ܝܐܐ ܘܡܩܼܪܒ ܥܡ ܫܪ̈ܝܪܐܿ܂ ‏‏ܕܢܗܘܘܢ ܕܠܐ ܫܪܪܐ܂ ܘܐܝܟܢܐ ܕܐܟܪܐ ܕܪܡܿܐ ܐܝܕܗ ܥܠ", "ܚܪܒܐ ܕܦܕܢܐ܃ ‏‏ܐܢ ܗܼܘ ܕܚܐܿܪ ܠܒܣܬܪܗ܃ ܠܐ ܡܫܟܚܝܢ ܬܪܝܨܝܢ ܚܛܘ̈ܛܐ ܩܕܡܘܗܝܼ܂ ‏‏ܗܟܢܐ ܐܦ", "ܐܢܬܘܢ ܕܐܬܩܪܝܬܘܢ ܠܡܘܗܒܬܐ ܗܕܐ ܕܬܫܡܫܬܐܼ܂ ‏‏ܗܘܼܝܬܘܢ ܙܗܝܪܝܼܢ܂ ܕܠܐ ܬܕܘܿܕܘܢ ܒܨܒܘ̈ܬܗ", "ܕܥܠܡܐ ܗܢܐ܂ ܕܕܠܡܐ ‏‏ܬܬܿܥܘܟܘܢ ܠܟܘܢ ܡܢ ܗܿܘ ܡܕܡ ܕܐܬܩܪܝܬܘܢ ܠܗ܂܂ ܠܪ̈ܫܢܐ ܘܠܕܝܢ̈ܐ", "‏‏ܕܡܬܿܩܪܒܝܢ ܠܗܘܢܼ܂ ܟܕ ܠܐ ܢܣܒܝܢ ܐܢܬܘܢ ܒܐ̈ܦܝܗܘܢܼ ܒܡܕܡ܂ ܘܐܢ ܕܝܢ ‏‏ܡܣܿܟܠܝܼܢܿ ܗܘܼܝܬܘܢ", "ܡܿܟܣܝܢ ܐܢܬܘܢ ܠܗܘܢܼ ܟܐܢܐܝܬ܂ ܕܐܢܬܘܢ ‏‏ܬܚܘܘܢ ܦܪܗܣܝܐ ܕܬܪܝܨܘܬܟܘܢܼ܂", "ܘܗܼܢܘܢܼ ܢܬܟܿܘܢܘܢ܂ ܕܠܐ ܬܘܒ ܗܘܼܘ ‏‏ܡܬܿܕܒܪܝܢ ܒܨܒܝܢ ܢܦܫ̈ܬܗܘܢܿ ܗܕܐ ܕܝܢ ܒܛܝܠܼܘܬܐ ܬܗܘܐ", "ܠܟܘܢܼ ܟܠ ‏‏ܝܘܡ̈ܝ ܚܝܝ̈ܟܘܢ܂ ܕܟܠ ܒܬܪ ܫܦܝܪ̈ܬܐ ܗܘܼܝܬܘܢ ܪܗܛܝܢ܂ ܟܕ ܡܠܟܝܢ ܐܢܬܘܢܼ ‏‏ܐܦ", "ܠܐܚܪ̈ܢܐ ܥܠܝܗܝܢ܂ ܒܗܠܝܢ ܗܼܘ ܓܝܪ ܡܫܟܚܝܢ ܒܢ̈ܝ ܐܢܫܐܿ܂ ܚܝܝ̈ܗܘܢ ‏‏ܩܕܡ ܐܠܗܐ܂ ܐܘܪܝܬܐ ܕܝܢ", "ܘܢܒ̈ܝܐ ܘܐܘܢܓܠܝܘܢ܃ ܕܩܿܪܝܢ ܐܢܬܘܢ ܒܗܘܢ ‏‏ܒܟܠ ܝܘܡ ܩܕܡ ܥܡܐ܃ ܘܐܓܪ̈ܬܗ ܕܦܘܠܘܣ܃ ܕܫܕܪ ܠܢ", "ܫܡܥܘܢ ܟܐܦܐ ‏‏ܡܢ ܪܗܘܡܐ ܡܕܝܢܬܐ܃ ܘܦܪܟܣܣ ܕܬܪܥܣܪ ܫܠܝܚ̈ܐ܃ ܕܫܕܪ ܠܢ ܝܘܚܢܢ ܒܪ ‏‏ܙܒܕܝ ܡܢ", "ܐܦܣܣ܃ ܠܗܘܢ ܠܗܠܝܢ ܟܬܒ̈ܐܼ܂ ܗܘܝܬܘܢ ܩܪܝܢ ܒܗܘܢ ܒܥ̈ܕܬܗ ‏‏ܕܡܫܝܚܐ܂ ܘܥܡ ܗܠܝܢ ܬܘܒܿ ܡܕܡ", "ܐܚܪܝܼܢ ܠܐ ܬܩܼܪܘܢ܂ ܟܕ ܠܝܬ ܬܘܒ ‏‏ܡܕܡ ܐܚܪܝܢ ܕܟܬܝܒ ܒܗ ܫܪܪܐ ܕܐܚܝܕܝܢ ܐܢܬܘܢܿ ܐܠܐ ܐܢ", "ܟܬܒ̈ܐ ‏‏ܗܠܝܢ ܕܠܒܝܟܝܢ ܐܢܬܘܢ ܒܗܝܡܢܘܬܐ ܗܿܝ ܕܐܬܩܪܝܬܘܢ ܠܗܿ܂ ܘܡܪܢ ܐܒܓܪ ‏‏ܡܠܟܐ ܘܚܐܪ̈ܘܗܝ", "ܡܝܩܪ̈ܐ܃ ܕܫܡܼܥܘ ܡܕܡ ܕܡܿܠܠܬ ܩܕܡܝܟܘܢ ܝܘܡܢܐܼ܂ ‏‏ܣܦܩܝܢ ܕܢܗܘܘܢ ܠܝ ܣܗ̈ܕܐ ܒܬܪ ܡܘܬܝܼ", "ܕܡܠܦܢܘܬܗ ܕܡܪܢ ܐܬܼܟܿܪܙܬ ܩܕܡ ‏‏ܟܠ ܐܢܫܼ ܚܦܝܛܐܝܬ܂ ܘܡܕܡ ܥܡ ܡܠܬܗܼ ܠܐ ܩܿܢܝܬ ܒܥܠܡܐ܂ ܣܦܩܐ", "ܗܘܬ ‏‏ܠܝ ܓܝܪ ܡܠܬܗ ܕܥܬܿܪܬ ܒܗܿ܃ ܘܐܥܿܬܪܬ ܒܗܿ ܠܣܓ̈ܝܐܐܼ܂ ܕܗܼܝ ܬܬܠܘܐ ܠܝ ‏‏ܒܐܘܪܚܐ ܗܕܐ", "ܕܚܿܙܩ ܐܢܐ ܒܗܿ܃ ܩܕܡ ܡܫܝܚܐ ܕܫܕܪ ܒܬܪܝܿ܂ ܘܐܪܕܐ ܒܗܿ ‏‏ܠܘܬܗ܂ ܝܕܥܝܢ ܐܢܬܘܢ", "ܓܝܪ ܕܐܡܿܪܬ ܠܟܘܢܼ܂ ܕܢܦܫ̈ܬܐ ܟܠܗܝܢ ‏‏ܕܒܢܝ̈ܢܫܐ ܕܢܦܩ̈ܢ ܡܢ ܦܓܪܐ ܗܢܐ܂ ܠܐ ܡܝ̈ܬܢ܂ ܘܚ̈ܝܼܢ", "ܐ̈ܢܝܼܢ ܘܩܝܼ̈ܡܢܿ ܘܐܝܬ ‏‏ܠܗܝܢ ܐ̈ܘܢܐܼ ܘܒܝܬ ܡܫܪܝܐ ܕܢܘܿܚܐ܂ ܠܐ ܓܝܪ ܒܿܛܠ ܗܘܢܐ ܘܡܕܥܐ", "‏‏ܕܢܦܫܐ܂ ܡܛܘܠ ܕܨܠܡܐ ܕܐܠܗܐ ܨܝܪ ܒܗܿ ܕܠܐ ܡܐܿܬ܂ ܠܐ ܗܘܐ ܓܝܪ ‏‏ܐܝܟ ܦܓܪܐ ܗܝ ܕܠܐ ܪܓܫܬܐܿ܂", "ܕܠܐ ܡܪܓܫ ܒܚܿܒܠܐ ܣܢܝܐ ܕܫܿܪܐ ‏‏ܥܠܘܗܝ܂ ܐܓܪܐ ܘܦܘܪܥܢܐܼ ܠܐ ܡܫܟܚܐ ܡܩܿܒܠܐ ܡܢ ܒܠܥܕܘܗܝ܂", "ܡܛܘܠ ‏‏ܕܠܐ ܗܘܐ ܕܝܠܗܿ ܗܼܘ ܒܠܚܘܕ ܥܡܠܐ܂ ܐܠܐܼ ܐܦ ܕܦܓܪܐ ܕܫܪܝܐ ܗܘܬ ‏‏ܒܗ܂ ܡܪ̈ܘܕܐ ܕܝܢ", "ܕܠܐܠܗܐ ܠܐ ܝܕܥܝܼܢ܂ ܡܬܬܘܝܢ ܬܡܿܢ ܕܠܐ ܝܘܬܪܢܐ܂ ‏‏ܐܢܬܘܢ ܕܝܢ ܕܐܝܬܝܟܘܢ ܕܡܫܝܚܐ܃ ܕܫܡܗ", "ܡܫܒܚܐ ܣܝܡ ܥܠܝܟܘܢ ‏‏ܘܡܡܠܟܼ܂ ܗܼܘ ܬܿܪܨ ܠܟܘܢ ܒܐܘܪܚܐ ܕܩܘܫܬܐܿ܂ ܕܬܪܕܘܢ ܒܗܿ ܘܬܡܿܢܥܘܢ", "‏‏ܘܬܕܪܟܘܢܿ܂ ܠܗܿܘ ܡܕܡ ܕܡܠܝܟ ܘܢܛܝܪ ܠܐܝܠܝܢ ܕܠܐ ܣܿܛܝܢ ܡܢܗ܃ ܘܡܿܩܘܝܢ ‏‏ܐܝܟ ܕܐܬܼܩܪܝܘ", "ܗܘܘ ܡܢ ܡܪܢ܂ ܘܟܕ ܗܕܐ ܡܠܬܐ ܐܡܼܪ ܗܘܐܼ܂ ܫܼܠܝ ‏‏ܗܘܐ ܠܗ ܐܕܝ ܫܠܝܚܐܼ ܘܫܬܼܩ܂ ܘܥܢܼܐ ܐܓܝ", "ܥܒܿܕ ܫܐܪ̈ܝܐ ܕܡܿܠܟܐ܃ ‏‏ܘܦܠܘܛ ܘܥܒܫܠܡܐ܃ ܥܡ ܫܪܟܐ ܕܚܒܪ̈ܝܗܘܢܼ܂ ܘܐܡܼܪ ܗܘܘ ܠܗ ܠܐܕܝ", "‏‏ܫܠܝܚܐ܂ ܣܗܿܕ ܗܼܘ ܡܫܝܚܐ ܕܫܠܚܟ ܨܐܕܝܢ܃ ܘܐܠܦܬܢ ܗܝܡܢܘܬܐ ‏‏ܫܪܝܪܐ܃ ܘܐܩܢܝܬܢ ܚܝ̈ܐ", "ܕܩܘܫܬܐ܃ ܕܐܝܟܢܐ ܕܫܡܥܢܢ ܡܢܟ ܘܩܿܒܠܢ ܚܢܢ܃ ‏‏ܙܒܢܐ ܗܢܐ ܟܠܗ ܕܗܘܼܝܬ ܠܘܬܢܼ܂ ܗܟܢܐ ܡܿܩܘܝܢܼܢ", "ܟܠ ܝܘܡ̈ܝ ܚ̈ܝܝܢ܂ ܘܡܢ ‏‏ܣܓܕܬܐ ܕܥܒ̈ܝܕܐ ܘܕܒܪ̈ܝܐ܃ ܕܣܓܕܝܢ ܗܘܘ ܠܗܘܢ", "ܐܒ̈ܗܝܼܢ ܥܪܩܝܢ ‏‏ܚܢܢ܂ ܘܥܡ ܝܗ̈ܘܕܝܐ ܘܙܩ̈ܘܦܐܼ ܠܐ ܡܬܚܠܛܝܢܢ܂ ܘܝܪܬܘܬܐ ‏‏ܗܕܐ ܕܩܿܒܠܢܢ", "ܡܢܟܼ ܠܐ ܡܪܦܝܢ ܚܢܢ܂ ܘܒܗܿ ܗܼܘ ܢܦܩܝܢ ܚܢܢ ܡܢ ܥܠܡܐ ‏‏ܗܢܐ܂ ܘܒܝܘܡܗ ܕܡܪܢ ܩܕܡ ܒܝܡ ܕܝܿܢܐ", "ܕܟܐܢܘܬܐܼ܂ ܬܡܿܢ ‏‏ܢܦܿܢܐ ܠܢ ܝܪܬܘܬܐ ܗܕܐܼ ܐܝܟ ܕܐܡܼܪܬ ܠܢ܂ ܘܟܕ ܐܬܐܡܪ ܗ̈ܘܝ ܗܢܼܝܢ", "‏‏ܗܠܝܼܢ܂ ܩܡ ܗܘܐ ܐܒܓܪ ܡܠܟܐ ܘܪ̈ܘܪܒܢܘܗܝܼ܂ ‏‏ܘܚܐܪ̈ܐ ܟܠܗܘܢ ܕܡܠܟܘܬܗ܂ ܘܐܙܼܠ ܗܘܐ ܠܐܦܕܢܐ", "‏‏ܕܝܠܗ܂ ܟܕ ܡܥܩܝܢ ܗܘܘ ܥܠܘܗܝ ܟܘܠܗܘܢܿ܂ ܕܡܐܬ ܗܘܐ܂ ܘܫܕܪ ܗܘܐ ܠܗ ‏‏ܠܒܘ̈ܫܐ ܡܝܩܪ̈ܐ", "ܘܪ̈ܫܝܐܿ܂ ܕܢܬܩܒܪ ܗܘܐ ܒܗܘܢܿ ܘܟܕ ܚܼܙܐ ܐܢܘܢ ܐܕܝܼ ‏‏ܫܠܼܚ ܠܗ܂ ܕܠܐ ܒܚ̈ܝܝ ܫܩܿܠܬ ܡܢܟ", "ܡܕܡ‍܂ ܘܠܐ ܡܕܓܠ ܐܢܐ ܒܝ ܡܠܬܗ ܕܡܫܝܚܐ ܕܐܡܼܪ ‏‏ܠܝܿ܂ ܕܠܐ ܬܣܒܘܢ ܡܢ ܐܢܫ ܡܕܡܿ܂ ܘܠܐ ܬܩܼܢܘܢ", "ܡܕܡ ܡܥܠܡܐ ‏‏ܗܢܐ܂ ܘܡܢ ܒܬܪ ܬܠܬܐ ܝܘܡ̈ܝܢ ܚܪ̈ܢܝܢ܃ ܕܐܬܐܡܪ ܗ̈ܘܝ ‏‏ܗܼܢܝܢ ܗܠܝܢ ܡܢ ܐܕܝ", "ܫܠܝܚܐ܃ ܘܫܡܼܥ ܗܘܐ ܘܩܿܒܠ ܣܗܕܘܬܐ ܕܡܠܦܢܘܬܐ ‏‏ܕܟܪܘܙܘܬܗ ܡܢ ܒ̈ܢܝ ܬܫܡܫܬܗܼ܂ ܩܕܡ ܚܐܪ̈ܐ", "ܟܠܗܘܢ ‏‏ܢܦܼܩ ܗܘܐ ܠܗ ܡܢ ܥܠܡܐ ܗܢܐ܂ ܘܐܝܬܘܗܝ ܗܘܐ ܝܘܡܐܼ‏‏‎‎‏ ܚܡܫܐ ܒܫܒܐ܂ ܒܐܪ̈ܒܥܣܪܐ", "ܒܐܝܪ ܝܪܚܐ܂ ‏‏ܘܒܐܒܠܐ ܪܒܐ ܘܒܚܫܐ ܡܪܝܪܐ ܗܘܼܬ ܥܠܘܗܝܼ ܟܠܗܿ ܡܕܝܢܬܐ܂ ‏‏ܠܐ", "ܗܘܐ ܕܝܢ ܟܪ̈ܣܛܝܢܐ ܒܠܚܘܕ ܡܥܩܝܢ ܗܘܘ ܥܠܘܗܝܼ܂ ܐܠܐ ܐܦ ‏‏ܝܗ̈ܘܕܝܐܼ ܘܚ̈ܢܦܐ ܕܐܝܬ ܗܘܐ ܒܗ", "ܒܟܪܟܐ ܗܢܐ܂ ܐܒܓܪ ܕܝܢ ܡܠܟܐܼ܂ ‏‏ܝܬܝܪ ܡܢ ܟܠ ܐܢܫ ܡܥܩ ܗܘܐ ܥܠܘܗܝ܂ ܗܿܘܼ ܘܪ̈ܘܪܒܢܐ", "ܕܡܠܟܘܬܗ܂܂ ‏‏ܘܒܟܪܝܘܬܐ ܕܪܥܝܢܗܼ܂ ܫܛ ܗܘܐܼ ܘܫܒܩܗ ܠܐܝܩܪܐ ܕܡܠܟܘܬܗ ܒܗܿܘ ‏‏ܝܘܡܐ܂ ܘܒܕܡ̈ܥܐ", "ܚܢܝ̈ܓܬܐ ܒܿܟܐ ܗܘܐ ܠܗ ܥܡ ܟܠ ܐܢܫ܂ ܘܥܡܐ ܟܠܗ ‏‏ܕܡܕܝܢܬܐ ܕܚܿܙܐ ܗܘܐ ܠܗܼ܂ ܡܬܕܡܪ ܗܘܐ ܒܗܼ", "ܕܟܡܐ ܚܐܿܫ ܗܘܐ ‏‏ܥܠܘܗܝ܂ ܘܒܐܝܩܪܐ ܪܒܐ ܘܡܝܬܪܐܼ܂ ܙܝܚ ܗܘܐ ܘܩܒܪܗܼ܂ ܐܝܟ ܚܕ ܡܢ ‏‏ܪ̈ܘܪܒܢܐ", "ܡܐ ܕܡܐܿܬ ܗܘܐ܂ ܘܣܡܗ ܗܘܐ ܒܩܒܪܐ ܪܒܐ ܕܓ̈ܠܦܐ ‏‏ܕܨܒ̈ܬܐܿ܂ ܗܿܘ ܐܝܢܐ ܕܣܝܼܡܝܢ ܗܘܘ ܒܗ ܕܒܝܬ", "ܐܪܝܘܿ܂ ‏‏ܐܒܗ̈ܬܐ ܕܐܒܘܗܝ ܕܐܒܓܪ ܡܠܟܐ܂ ܬܡܿܢ ‏‏ܣܡܗ ܗܘܐܼ ܚܫܝܫܐܝܬ܂ ܒܟܪܝܘܬܐܼ ܘܒܥܩܬܐ", "ܪܒܬܐ܂ ܘܥܡܐ ܟܘܠܗ ‏‏ܕܥܕܬܐܼ܂ ܐܿܙܠ ܗܘܐ ܡܢ ܥܕܢܐ ܠܥܕܢܐܼ܂ ܘܡܿܨܠܐ ܗܘܐ ܬܡܼܿܢ ܚܦܝܛܐܝܬ܂", "‏‏ܘܕܘܟܪܢܐ ܕܥܘܗܕܢܗ ܥܒܕܝܢ ܗܘܘܼ ܡܢ ܫܢܐ ܠܫܢܐ܂ ܐܝܟ ‏‏ܦܘܩܕܢܐ ܘܝܘܠܦܢܐ ܕܡܩܼܒܠ ܗܘܐ ܠܗܘܢ", "ܡܢܗ ܕܐܕܝ ܫܠܝܚܐܿ܂ ‏‏ܘܐܝܟ ܡܠܬܗ ܕܐܓܝܿ܂ ܕܗܼܘ ܗܘܿܐ ܡܕܒܪܢܐ ܘܦܩܘܕܐ ܘܝܪܬܐ ܕܟܘܪܣܝܗ ‏‏ܡܢ", "ܒܬܪܗ܃ ܒܐܝܕܐ ܕܟܗܢܘܬܐ ܕܩܿܒܠ ܗܘܐ ܡܢܗܼ ܩܕܡ ܟܠ ܐܢܫ܂ ܘܐܦ ‏‏ܗܼܘ ܒܗܿ ܒܐܝܕܐ ܕܩܿܒܠ ܗܘܐ", "ܡܢܗܼ܂ ܥܒܿܕ ܗܘܐ ܟܗ̈ܢܐ ܘܡܕܒܪ̈ܢܐܼ܂ ‏‏ܒܟܠܗ ܐܬܪܐ ܗܢܐ ܕܒܝܬ ܢܗܪܝܢ܂ ܘܐܦ", "ܗܼܢܘܢ ܓܝܪ ‏‏ܐܟܘܬܗ ܕܝܠܗ ܕܐܕܝ ܫܠܝܚܐܼ܂ ܗܟܢܐ ܐܚܝܕܝܢ ܗܘܘ ܡܠܬܗ܃ ‏‏ܘܫܡܥܝܢ ܗܘܘ", "ܘܡܩܿܒܠܝܢܿ܂ ܐܝܟ ܝܪܬܐ ܛܒܐ ‏‏ܘܡܗܝܡܢܐ ܕܫܠܝܚܗ ܕܡܫܝܚܐ ܣܓܝܕܐ܂ ܟܣܦܐ ܕܝܢ ܘܕܗܒܐ ܡܢ ܐܢܫܼ ܠܐ", "‏‏ܫܩܿܠ ܗܘܐ܂ ܘܡܘܗ̈ܒܬܐ ܕܪ̈ܘܪܒܢܐܼ ܠܐ ܩܪ̈ܒܢ ܗ̈ܘܝ ܨܐܕܘܗܝ܂ ܚܠܦ ܓܝܪ ‏‏ܕܗܒܐ ܘܣܐܡܐܼ܂", "ܒܢܦܫ̈ܬܐ ܕܡ̈ܗܝܡܢܐ ܡܥܼܬܪ ܗܘܐ ܠܗܿ ‏‏ܠܥܕܬܗ ܕܡܫܝܚܐ܂ ܩܝܿܡܐ ܕܝܢ ܟܠܗ ܕܓܒܪ̈ܐ ܘܕܢܫ̈ܐܼ܂", "ܢܟܦܝܢ ܗܘܘܼ ܘܙܗܼܝܢ܂ ‏‏ܘܩܕܝܫܝܢ ܗܘܘܼ ܘܕܟܼܝܢܿ ܘܝܚܝܕܐܝܬ ܘܢܟܦܐܝܬ ܥܡܪܝܢ ‏‏ܗܘܘ ܕܠܐ", "ܛܘܠܫܐ܂ ܒܥܝܪܘܬܐ ܕܬܫܡܫܬܐ ܙܗܝܐܝܬ܂ ܒܫܩܠ ܛܥܢܗܘܢ ‏‏ܕܠܘܬ ܡܣܟ̈ܢܐ܂ ܒܣܘܥܪ̈ܢܝܗܘܢ ܕܠܘܬ", "ܟܪ̈ܝܗܐ܂ ܗ̈ܠܟܬܗܘܢ ܓܝܪ ܫܘܒܚܐ ‏‏ܡ̈ܠܝܢ ܗ̈ܘܝ ܡܢ ܚ̈ܙܝܐ܂ ܘܕܘܒܪ̈ܝܗܘܢܼ ܬܫܒܘܚܬܐ ܥܛܝܦܝܢ ܗܘܘ", "ܡܢ ܢܘܟܪ̈ܝܐ܂ ‏‏ܐܝܟܢܐ ܕܐܦ ܟܘܡܪ̈ܐ ܕܒܝܪ ܢܿܒܘ ܘܒܝܠܼ܂ ܐܝܩܪܐ ܠܗܘܢ ܦܿܠܓܝܢ ܗܘܘܼ ܟܠ ‏‏ܥܕܢ܂", "ܒܚܙܬܗܘܢ ܝܩܝܪܬܐ܂ ܒܡܠܬܗܘܢ ܫܪܝܪܬܐ܂ ܒܦܪܗܣܝܐ ܕܐܝܬ ܗܘܐ ‏‏ܨܐܕܝܗܘܢ܂ ܘܒܚܐܪܘܬܗܘܢ ܕܒܝܥܢܘܬܐ", "ܠܐ ‏‏ܟܕܝܢܐ ܗܘܬܿ܂ ܘܬܚܝܬ ܥܕܠܝܐ ܠܐ ܚܒܝܫܐ ܗܘܬ܂ ܟܘܠ ܡܿܢ ܓܝܪ ܕܚܿܙܐ ܗܘܐ ܠܗܘܢܼ܂ ܠܐܘܪܥܗܘܢ", "ܪܗܿܛ ܗܘܐ ܕܢܫܼܐܠ ܗܘܐ ܫܠܡܗܘܢܼ ‏‏ ܝܩܝܪܐܝܬ܂ ܡܛܠ ܕܐܦ ܗܼܝ ܚܙܬܗܘܢܼ ܫܠܡܐ", "ܦܪܣܐ ܗܘܬ ܥܠ ‏‏ܚ̈ܙܝܐ܂ ܒܕܡܼܘܬ ܡܨܝ̈ܕܬܐ ܓܝܪ ܦܪ̈ܝܣܢ ܗ̈ܘܝ ܡܠܝ̈ܗܘܢ ܕܫܝܢܐ ܥܠ ܡܪ̈ܝܕܐܼ܂", "‏‏ܟܕ ܥܐܠܝܢ ܗܘܘ ܠܓܘ ܡܢ ܛܝܪܐ ܕܩܘܫܬܐ ܘܕܫܪܪܐ܂ ܠܝܬ ܗܘܐ ‏‏ܕܝܢ ܕܚܿܙܐ ܗܘܐ ܠܗܘܢ ܘܟܿܘܙ ܗܘܐ", "ܡܢܗܘܢܼ܂ ܒܕܠܐ ‏‏ܣܥܪܝܢ ܗܘܘ ܡܕܡ ܕܠܐ ܒܙܕܩܐ ܘܕܠܐ ܒܘܠܝܬܐ܂ ܘܒܝܕ ܗܠܝܼܢ܂ ܓ̈ܠܼܝܢ ܗ̈ܘܝ", "‏‏ܐܦܝ̈ܗܘܢ ܒܟܪܘܙܘܬܐ ܕܡܠܦܢܘܬܗܘܢܼ ܨܝܕ ܟܠܢܫ܂ ܗܿܘ ܓܝܪ ܡܕܡ ܕܐܡܪܝܢ ‏‏ܗܘܘ ܠܐܚܪ̈ܢܐ ܘܡܪܬܝܢ", "ܠܗܘܢ܃ ܗܢܼܘܢ ܒܥܿܒ̈ܕܐ ܡܿܚܘܝܢ ܗܘܘ ܠܗ ‏‏ܒܩܢܘܡ̈ܝܗܘܢ ܘܫܡ̈ܘܥܐ ܕܚܿܙܝܢ ܗܘܘ܃ ܕܥܡ ܡ̈ܠܝܗܘܢ", "‏‏ܥܿܒܕ̈ܝܗܘܢ ܕܠܐ ܦܝܣܐܼ܂ ܣܓ̈ܝܐܐ ܡܬܬܠܡܕܝܢ ܗܘܘ ܠܗܘܢ܂ ܘܒܡܠܟܐ ‏‏ܡܫܝܚܐ ܡܘܕܝܢ ܗܘܘܼ܂ ܟܕ", "ܡܫܒܚܝܢ ܗܘܘ ܠܐܠܗܐܿ܂ ܕܐܦܢܝ ܐܢܘܢ ܠܘܬܗ܂ ‏‏ܘܡܢ ܒܬܪ ܫ̈ܢܝܐ ܕܡܘܬܗ ܕܐܒܓܪ ܡܠܟܐܼ܂ ܩܡ ܗܘܐ ܚܕ", "ܡܢ ܒܢ̈ܘܗܝ ‏‏ܡܪ̈ܝܕܐܼ ܕܠܐ ܡܬܛܦܝܣ ܗܘܐ ܠܫܪܪܐ܂ ܘܫܠܼܚ ܠܗ ܠܐܓܝܼ܂ ‏‏ܟܕ ܝܬܿܒ ܗܘܐ ܒܥܕܬܐ܃", "ܕܥܿܒܕ ܠܝ ܚ̈ܘܕܐ ܕܕܗܒܐܿ܂ ܐܝܟ ܡܐ ܕܥܒܿܕ ‏‏ܗܘܼܝܬ ܠܐܒ̈ܗܝ ܡܢ ܩܕܝܡ܂ ܫܠܼܚ ܠܗ ܐܓܝܼ܂ ܕܠܐ", "ܡܪܦܐ ܐܢܐ ܬܫܡܫܬܗ ‏‏ܕܡܫܝܚܐ ܕܐܬܼܓܥܠܬ ܠܝ ܡܢ ܬܠܡܝܕܗ ܕܡܫܝܚܐܿ܂ ܘܥܿܒܕ ܐܢܐ ܚ̈ܘܕܐ", "‏‏ܕܒܝܫ̈ܬܐ܂ ܘܟܕ ܚܼܙܐ ܗܘܐ ܕܠܐ ܡܬܛܦܝܣ ܠܗܼ܂ ‏‏ܫܕܪ ܗܘܐ ܬܒܪ ܫܩ̈ܘܗܝܼ܂ ܟܕ ܝܬܿܒ ܗܘܐ", "ܒܥܕܬܐܼ ‏‏ܘܡܬܪܓܡ܂ ܘܟܕ ܡܐܬܼ‍܂ ܐܘܡܝ ܗܘܐ ܠܦܠܘܛ ‏‏ܘܠܥܒܫܠܡܐܼ܂ ܕܒܒܝܬܐ ܗܢܐ", "ܕܡܛܠ ܫܡܗ ܗܐ ܡܐܬ ܐܢܐܼ܂ ‏‏ܒܗ ܣܝܡܘܢܢܝ ܘܩܘܒܪܘܢܢܝ܂ ܘܐܝܟ ܕܐܘܡܝ ܗܘܐܼ܂ ܗܟܢܐ ‏‏ܣܡܘܗܝ ܗܘܘ܂", "ܠܓܘ ܡܢ ܬܪܥܐ ܡܨܥܝܐ ܕܥܕܬܐ܂ ܒܝܬ ܓܒܪ̈ܐ ܠܢܫ̈ܐ܂ ‏‏ܘܗܼܘܐ ܗܘܐ ܐܒܠܐ ܪܒܐ ܘܡܪܝܪܐܼ܂ ܒܟܘܠܗܿ", "ܥܕܬܐܼ ܘܒܟܠܗܿ ܡܕܝܢܬܐ܂ ‏‏ܥܠ ܚܫܐ ܕܐܒܠܐ ܕܗܘܼܐ ܒܓܘܗܼܿ܂ ܐܝܟ ܕܗܘܼܐ ܗܘܐ ‏‏ܐܒܠܐ ܟܕ ܡܝܬ", "ܐܕܝ ܫܠܝܚܐ܂ ܘܡܛܠ ܕܥܡ ܬܘܿܒܪܐ ܕܫܩ̈ܘܗܝ ‏‏ܡܝܬ ܗܘܐ ܠܗ ܪܗܝܒܐܝܬ ܘܡܣܪܗܒܐܝܬܼ܂ ܠܐ ܐܫܟܚ ܗܘܐ", "ܕܢܣܝܡ ‏‏ܐܝܕܐ ܥܠ ܦܠܘܛ܂ ܐܙܼܠ ܗܘܐ ܗܼܘ ܦܠܘܛ ܠܐܢܛܝܘܟܝܼ܂ ܘܩܿܒܠ ܗܘܐ ‏‏ܐܝܕܐ ܕܟܗܢܘܬܐܼ܂ ܡܢ", "ܣܪܦܝܘܢ ܐܦܣܩܦܐ ܕܐܢܛܝܘܟܝ܂ ܗܿܘ ܕܐܦ ܗܼܘ ‏‏ܣܪܦܝܘܢ ܐܦܝܣܩܘܦܐ ܕܐܢܛܝܘܟܝܼ܂ ܡܩܒܠܐ ܗܘܬ ܠܗ", "ܐܝܕܐܼ܂ ‏‏ܡܢ ܙܦܪܝܢܘܣ ܐܦܝܣܩܘܦܐ ܕܐܢܛܝܟܝܐ ܡܕܝܢܬܐ܂ ܡܢ ‏‏ܝܘܒܠܐ ܕܐܝܕܐ ܕܟܗܢܘܬܐ ܕܫܡܥܘܢ", "ܟܐܦܐܿ܂ ܗܿܘ ܕܩܿܒܠ ܗܘܐ ܡܢ ܡܪܢܿ܂ ‏‏ܕܗܘܼܐ ܗܘܐ ܬܡܿܢ ܐܦܝܣܩܘܦܐ ‏‏ܒܪܗܘܡܐ ܥܣܪ̈ܝܢ ܘܚܡܫ", "ܫ̈ܢܝܢܿ܂ ܒܝܘܡ̈ܝ ܩܣܪ̈܂ ܗܿܘ ܕܐܡܠܟ ܗܘܐ ܬܡܿܢ ‏‏ܬܠܬܥܣܪ̈ܐ ܫܢ̈ܝܢ܂܂ ܘܐܝܟܢܐ ܕܐܝܬ ܥܝܕܐ", "ܒܡܠܟܘܬܗ ܕܐܒܓܪ ܡܠܟܐ ‏‏ܘܒܟܠ ܡ̈ܠܟܘܢ܃ ܘܟܘܠ ܡܕܡ ܕܡܬܐܡܪ ‏‏ܩܕܡܘܗܝ܃ ܡܬܟܬܒ ܘܡܬܣܝܡ ܒܝܬ", "ܥܘܗܕܢܐܼ܂ ܗܟܢܐ ܐܦ ܠܒܿܘܒܢܐ ‏‏ܒܪ ܣܿܢܩ ܒܪ ܥܒܫܕܪ ܣܿܦܪܐ ܕܡܠܟܐܿ܂ ܟܬܿܒ ܗܘܐ", "ܗܼܢܝܢ ‏‏ܗܠܝܢ ܕܐܕܝ ܫܠܝܚܐ܂ ܡܢ ܫܘܪܝܐܼ ܠܫܘܠܡܐ܂ ܟܕ ܪܡܿܐ ܗܘܐ ܐܝܕܐ ‏‏ܕܣܗܕܘܬܐܼ܂ ܐܦ ܚܿܢܢ", "ܛܒܘܠܪܐ ܫܪܝܪܐ ܕܡܿܠܟܐ܂ ܘܣܡ ܗܘܐ ‏‏ܒܝܬ ܥܘܗ̈ܕܢܐ ܕܟܬܒ̈ܐ ܕܡ̈ܠܟܐܿ܂ ܐܝܟܐ ܕܦܘܩ̈ܕܢܐ ܘܢܡ̈ܘܣܐ", "‏‏ܣܝܡܼܝܢܿ܂ ܘܕܙܒܿܢܝܢ ܘܕܡܙܒܢܝܢ ܬܡܿܢ ܢܛܝܪܝܢܿ܂ ܒܙܗܝܪܘܬܐܿ ܕܠܐ ܒܣܝܢܐ ܡܕܡ܂", "ܫܠܡܬ ܡܠܦܢܘܬܐ ܕܐܕܝ ܫܠܝܚܐ܂ ‏"]}