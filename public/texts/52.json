{"title": "On Lent V", "subtitle": "The Homilies of Mar Narsai", "syriacTitle": "ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ", "author": "Narsai", "text": ["ܡܐ ܡܪܐ ܐܪܒܥܣܝܪܐ", "ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ", "ܥܘܼܢܵܝܵܐ", "ܛܵܒܼܵܐ ܕܫܲܝܸܢ ܥܵܠܡܵܐ ܥܲܡ ܝܵܬܹܗ: ܫܲܝܸܢ ܢܲܨܪܲܢ ܕܲܕܼܠܝܼܚ", "ܒܲܚܣܵܡܹܗ: ܐܲܚܲܝ̈.", ":ܒܐܘܼܪܚܵܐ ܕܡܲܠܟܵܐ ܪܵܕܹܐ ܗ̄ܘܹ̇ܝܬܼ", "ܠܘܼܩܒܲܠ ܢܝܼܫܵܐ ܕܡܲܠܟܿܘܼܬܼܵܐ.", ":ܘܲܦܓܲܥ ܒܝܼ ܚܣܵܡܵܐ ܣܲܡܝܵܐ", "ܕܢܵܓܹ̇ܕܼ ܠܹܗ ܝܲܨܪܵܐ ܒܝܼܫܵܐ ܀", ":ܒܹܝܬܼ ܐܘܼܪ̈ܚܵܬܼܵܐ ܩܵܐܹ̇ܡ ܗ̄ܘ̣ܵܐ", "ܚܣܵܡܵܐ ܘܚܵܕܲܪ ܒܝܼ̈ܫܵܬܼܵܐ.", ":ܘܲܠܚܵܙܘܿܩܹ̈ܐ ܡܫܲܐܸܠ ܗ̄ܘ̣ܵܐ", "ܕܐܲܝܕܼܵܐ ܐܘܼܪܚܵܐ ܫܲܦܝܼܪܵܐ ܀", ":ܐܸܣܟܹܿܝܡ ܪ̈ܲܚܡܹܐ ܡܥܲܛܲܦ ܗ̄ܘ̣ܵܐ", "ܘܐܲܝܟ ܡ̣ܢ ܚܘܼܒܵܐ ܡܫܲܐܸܠ ܗ̄ܘ̣ܵܐ.", "ܘܟܲܣܝܵܐ ܗ̄ܘ̣ܵܬܼ ܡܸܪܲܬܼ ܡ̇ܘܬܵܐ:", "ܠܓܼܵܘ ܡ̣ܢ ܢܲܚܬܵܐ ܙܲܚܬܵܐ ܕܣܸܦ̈ܘܵܬܹܗ ܀", ":ܒܐܘܼܪܚܵܐ ܪܘܝܼܚܬܵܐ ܨܵܒܹ̇ܐ ܗ̄ܘ̣ܵܐ", "ܕܢܸܪܕܿܘܿܢ ܥܲܡܹܗ ܣܲܓܿܝܼ̈ܐܹܐ.", ":ܘܡܸܛܠ ܗܵܕܹܐ ܡܫܲܐܸܠ ܗ̄ܘ̣ܵܐ", "ܕܢܸܒܼܥܸܐ ܠܘܼܝܼܬܼܵܐ ܠܐܲܒܼܕܵܢܵܐ ܀", ":ܝܲܨܪܵܐ ܒܝܼܫܵܐ ܡܕܲܒܲܪ ܗ̄ܘ̣ܵܐ", "ܠܲܚܣܵܡܵܐ ܣܲܡܝܵܐ ܕܲܬܼܪܹܝܢ.", ":ܘܣܲܡܝܵܐ ܠܣܲܡܝܵܐ ܢܵܓܹ̇ܕܼ ܗ̄ܘ̣ܵܐ", "ܠܘܲܥܕܵܐ ܕܲܬܼܪܲܥ ܓܹܗܲܢܵܐ ܀", ":ܦܵܥܠܵܐ ܕܙܹܐܦܵܐ ܐܸܓܲܪ ܠܹܗ", "ܚܣܵܡܵܐ ܠܦܘܼܠܚܵܢ ܒܝܼ̈ܫܬܼܵܐ.", ":ܕܢܸܗܘܸܐ ܐܲܡܝܼܢ ܒܲܬܼܥܵܫܹܗ", "ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀", ":ܕܹܝܢܵܪܵܐ ܕܙܹܐܦܵܐ ܩܲܝ̣ܩ ܠܹܗ", "ܕܲܪܫܝܼܡ ܒܹܗ ܨܲܠܡܵܐ ܕܡ̇ܘܬܵܐ.", ":ܘܐܸܫܬܵܘܕܲܝ ܠܹܗ ܫܘܼܢܵܩܵܐ", "ܐܸܢ ܢܲܛܥܸܐ ܘܢܲܪܫܲܥ ܣܲܓܿܝܼ ܀", ":ܡ̣ܢ ܨܲܦܪܵܐ ܕܫܘܼܪܵܝ ܕܠܵܐ", "ܫܲܪܝܼ ܒܹܗ ܒܦܘܼܠܚܵܢ ܥܵܘ̣ܠܵܐ.", ":ܘܡܲܬܹ̣ܚܹܗ ܠܥܲܡܠܹܗ ܡܲܪܝܼܪܵܐ", "ܥܕܲܡ̇ܐ ܠܪܲܡܫܵܐ ܕܫܘܼܠܵܡܵܐ ܀", ":ܠܵܐ ܗܘ̤ ܡܲܡܐܸܢ ܡ̣ܢ ܢܘܼܓܼܪܵܐ", "ܕܡ̣ܢ ܫܘܼܪܵܝܵܐ ܠܫܘܼܠܵܡܵܐ.", ":ܘܠܵܐ ܦܵܥܠܵܘ̈ܗܝ ܠܵܐܹ̇ܝܢ ܡܸܡܬܼܘܿܡ", "ܐܵܘ ܡܸܬܼܪܲܦܹܝܢ ܡ̣ܢ ܥܲܡܠܵܐ ܀", ":ܡܸܬܼܥܲܠܲܡ ܗ̄ܘ̣ ܡܸܬܼܥܲܠܲܡ", "ܝܘܿܡ ܡ̣ܢ ܝܘܿܡ ܒܲܕܼܡܘܼܬܼ ܢܸܫܪܵܐ.", ":ܘܥܲܡ ܚܘܼܕܼܵܬܼܵܐ ܕܣܲܢܝܘܼܬܹܗ", "ܡܲܦܪܲܥ ܢܘܼܪܒܹܿܗ ܡܲܪܝܼܪܵܐ ܀", ":ܠܵܐ ܕܵܚܹ̇ܠ ܡ̣ܢ ܣܲܝܒܲܘܼܬܼܵܐ", "ܘܠܵܐ ܡܲܫܦܸܠ ܡ̣ܢ ܟܘܼܪܗܵܢܵܐ.", ":ܐܵܦ ܐܲܝܢܵܐ ܕܩܲܫܝܼܫ ܘܲܡܚܝܼܠ", "ܛܠܸܐ ܘܲܚܠܝܼܡ ܠܡܸܚܣܲܡ ܣܲܓܿܝܼ ܀", ":ܚܲܣܵܡܵܐ ܟܡܵܐ ܐܸܢ ܩܲܫܝܼܫ", "ܠܲܚܣܵܡܵܐ ܛܠܸܐ ܗ̄ܘ̣ ܡ̣ܢ ܫܲܒܼܪܵܐ.", ":ܐܵܦܸܢ ܚܲܣܝܼܪ ܒܝܼܕܲܥܬܼܵܐ", "ܠܲܛܢܵܢܵܐ ܒܝܼܫܵܐ ܓܡܝܼܪܵܐ ܗ̄ܘ̣ ܀", ":ܚܲܣܵܡܵܐ ܡܲܡܝܵܐ ܗ̄ܘ̣ ܕܲܬܼܪܹܝܢ", "ܕܲܓܼܠܝܼܙ ܡ̣ܢ ܢܘܼܗܪܵܐ ܕܩܘܼܫܬܵܐ.", ":ܘܒܲܕܡܘܼܬܼ ܠܸܠܝܵܐ ܘܐܝܼܡܡܵܐ", "ܫܘܸܐ ܠܹܗ ܙܹܐܦܵܐ ܘܲܫܪܵܪܵܐ ܀", ":ܚܲܣܵܡܵܐ ܚܲܪܫܵܐ ܗ̄ܘ̣ ܘܦܹܐܩܵܐ ܗ̄ܘ̣", "ܕܠܵܐ ܫܵܡܲ݁ܥ ܩܵܠ ܦܘܼܩܕܼܵܢܵܐ.", ":ܓܠܝܼܙ ܡ̣ܢ ܫܸܡܥܵܐ ܘܡ̣ܢ ܡܸܠܬܼܵܐ", "ܒܚܹܐܪܘܼܬܹܗ ܘܠܵܘ ܒܲܟܼܝܵܢܵܐ ܀", ":ܚܲܣܵܡܵܐ ܟܪܝܼܗܵܐ ܗ̄ܘ̣ ܕܲܢܣܝܼܣ", "ܒܙܵܘܥܹ̈ܐ ܘܠܵܐ ܗ̄ܘ̣ܵܐ ܒܗܲܕܼܵܡܹ̈ܐ.", ":ܘܟܲܕ ܣܵܒܲ݁ܪ ܕܲܚܠܝܼܡ ܟܠܹܗ", "ܡܒܲܣܒܲܣ ܟܠܹܗ ܘܠܵܐ ܝܵ̇ܕܲܥ ܀", ":ܟܪܝܼܗܵܐ ܢܲܦ̰ܫܹܗ ܒܲܚܣܵܡܵܐ", "ܘܝܵܩܹ̇ܕܼ ܟܠܝܘܿܡ ܒܲܛܢܵܢܵܐ.", ":ܘܠܵܐ ܪܓܼܝܼܫ ܒܵܗ̇ ܒܫܲܠܗܹܒܼܝܼܬܼܵܐ", "ܕܡܸܫܬܲܓܼܪܵܐ ܒܓܼܵܘ ܪܸܥܝܵܢܹܗ ܀", ":ܢܘܼܪܵܐ ܕܪܘܼܓܼܙܵܐ ܡܲܣܸܦ ܒܹܗ", "ܝܲܨܪܵܐ ܒܝܼܫܵܐ ܒܪܸܥܝܵܢܵܐ.", ":ܘܫܵܓܲܪ ܠܹܗ ܒܩܲܝܣܲܝ̈ ܚܸܡܬܼܵܐ", "ܕܢܵܘܩܸܕܼ ܐ̄ܢܵܫܵܐ ܒܝܲܕܸ ܐ̄ܢܵܫܵܐ ܀", ":ܚܲܡܝܼܡܵܐ ܗ̄ܝܼ ܫܲܠܗܹܒܼܝܼܬܹܗ", "ܛܵܒܼ ܡ̣ܢ ܢܘܼܪܵܐ ܕܲܟܼܝܵܢܵܐ.", "ܘܲܠܢܲܦ̰ܫܵܐ ܟܣܝܼܬܼܵܐ ܡ̇ܘܩܹܕܼ:", "ܘܠܵܐ ܗ̄ܘ̣ܵܐ ܠܦܲܓܼܪܵܐ ܒܲܪܵܝܵܐ ܀", ":ܩܫܸܐ ܚܘܼܪܦܹܗ ܛܵܒܼ ܡ̣ܢ ܣܲܝܦܵܐ", "ܘܣܲܦ̰ܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇.", ":ܘܠܲܝܬܿ ܡܸܢܵܝܵܢܵܐ ܠܲܩܛܝܼܠܹ̈ܐ", "ܕܡܲܪܡܸܐ ܟܠܫܵܥ ܡ̣ܢ ܐ̄ܢܵܫܵܐ ܀", ":ܒܲܕܼܡ̇ܐ ܡܥܲܝܲܕܼ ܡ̣ܢ ܐ̄ܢܵܫܵܐ", "ܘܲܨܗܸܐ ܠܩܸܛܠܵܐ ܕܐ̄ܢܵܫܘܼܬܼܵܐ.", ":ܘܚܵ݁ܪܹܒܼ ܙܵܘܥܹ̈ܐ ܥܲܡ ܪܸ̈ܓܼܫܹܐ", "ܢܲܦ̰ܫܵܐ ܘܦܲܓܼܪܵܐ ܫܲܘܝܵܐܝܼܬܼ ܀", ":ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ", "ܘܠܵܐ ܐܲܝܟ ܩܛܝܼܠܲܝ̈ ܒܲܚܣܵܡܵܐ.", "ܕܣܲܝܦܵܐ ܒܐܲܡܝܼܢܘܼܬܼܵܐ ܀", ":ܡܲܢ̣ܘܼ ܟܲܝ ܗܵܢܵܐ ܚܣܵܡܵܐ", "ܕܲܟܼܣܸܐ ܘܲܓܼܠܹܐ ܒܣܘܼܥܪ̈ܵܢܵܘܗܝ.", ":ܘܟܲܕܼ ܠܵܐ ܐܝܼܬܼܵܘܗܝ ܒܲܩܢܘܿܡ̇ܐ", "ܡ̇ܘܒܸܿܕܼ ܟܠܫܵܥ ܠܲܩܢܘܿܡܹ̈ܐ ܀", ":ܒܲܒܼܥܵܬܹܗ ܦܗ̣ܵܘ ܚܘܼܫܵܒܲܝ̈", "ܕܐܸܒܼܥܸܐ ܕܡ̇ܢܵܘ ܫܘܼܪܵܝܹܗ.", ":ܘܐܲܝܢܵܘ ܥܸܩܵܪܵܐ ܕܲܛܥܝܼܢ", "ܠܣܵܘܟܵܘ̈ܗܝ ܘܦܹܐܪ̈ܵܘܗܝ ܡܲܪܝܪܹ̈ܐ ܀", ":ܡܲܢ̣ܘܼ ܟܲܝ ܕܲܡܪܲܒܸܿܐ ܠܹܗ", "ܠܐܲܪܥܵܐ ܒܝܼܫܵܐ ܕܙܝܼܙܵܢܵܘ̈ܗܝ.", ":ܘܡܲܢ̣ܘܼ ܕܚܵܡܹ̇ܠ ܥܲܠ̈ܠܵܬܹܗ", "ܘܲܡܦܲܪܢܸܣ ܚܲܝ̈ܠܵܘܵܬܹܗ ܀", ":ܒܐܲܝܢܵܐ ܟܲܝ ܙܲܝܢܵܐ ܡܲܩܪܸܒܼ", "ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ.", ":ܘܒܲܐܝܠܹܝܢ ܪ̈ܓܼܫܹܐ ܡܸܬܼܟܲܬܲܫ", "ܥܲܡ ܐܲܬܼܠܹܝܛܹ̈ܐ ܕܟܹܐܢܘܼܬܼܵܐ ܀", ":ܡܲܢ̣ܘܼ ܟܲܝ ܕܲܡܣܲܝܲܠ ܠܹܗ", "ܘܝܵܗܹ̇ܒܼ ܒܹܗ ܚܲܝܠܵ ܒܟܸܣܝܵܐ.", ":ܘܐܲܝܟܲܢ ܟܲܕܼ ܫܝܼܛ ܡܸܬܼܓܲܢܒܲܪ", "ܘܚܵܣܹ̇ܢ ܣܸܕܼܪܹ̈ܐ ܕܓܲܢ̄ܒܵܪܹ̈ܐ ܀", ":ܒܙܵܟܼܘܼܬܹܗ ܕܲܕܠܵܐ ܒܙܸܕܼܩܵܐ", "ܬܗܲܪܘ ܘܐܸܬܿܕܲܡܲܪܘ ܚܘܼܫܵܒܲܝ̈.", ":ܕܐܲܝܟܲܢ ܫܝܼܛܵܐ ܡܸܬܼܢܲܨܲܚ", "ܘܡܲܪܟܸܿܢ ܪܹܫܵܐ ܕܢܲܨܝܼܚܹ̈ܐ ܀", ":ܪܸܥܝܵܢܝ ܓܲܪܓܲܢܝ ܕܐܸܬܼܒܲܩܸܐ", "ܘܐܸܒܼܥܸܐ ܒܥܵܬܼܵܐ ܕܲܚܣܵܡܵܐ.", ":ܕܲܒܼܕܝܼܠܹܗ ܟܲܝ ܡܸܬܼܢܲܨܲܚ", "ܐܵܘ ܕܲܠܡܵܐ ܒܲܕܼܠܵܐ ܕܝܼܠܹܗ ܀", ":ܝܲܨܪܵܐ ܡܲܠܟܹܿܟܼܝ ܟܲܣܝܵܐܝܼܬܼ", "ܘܚܵܘܝܲܢܝ ܐܘܼܪܚܵܐ ܕܐܸܪܕܹܿܐ ܒܵܗ̇.", ":ܘܲܗܘ̤ܵܐ ܠܝܼ ܐܲܝܟ ܗܲܕܿܝܼܐܵܐ", "ܠܘܲܥܕܵܐ ܕܫܘܼܠܵܐ ܡܲܪܕܲܝܼܬܼܵܐ ܀", ":ܥܘܼܕܼܪܵܢܵܐ ܕܪܘܼܚܵܐ ܬܪܲܨ ܠܝܼ", "ܢܝܼܫܵܐ ܕܲܡܠܸܐ ܙܵܟܼܘܼܬܼܵܐ.", ":ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܙܵܘܥܹ̈ܐ", "ܘܐܸܡܚܸܐ ܚܣܵܡܵܐ ܣܵܪܘܿܚܵܐ ܀", ":ܐܲܝܟ ܕܲܒܼܐ̄ܪܵܙܵܐ ܡܸܠܸܠ ܥܲܡܝ", "ܚܝܠܵܐ ܪܲܒܵܐ ܕܛܲܝܒܿܘܼܬܼܵܐ.", ":ܕܐܸܢܗܘ̤ ܕܬܹܐܠܲܦ ܒܵܥܹ̇ܐ ܐܲܢ̄ܬܿ", "ܠܒܼܘܿܟ ܐܘܼܪܚܵܐ ܡ̣ܢ ܫܘܼܪܵܝܵܐ ܀", ":ܚܙܘܿܩ ܥܲܡ ܣܸܦܪܹ̈ܐ ܕܲܟܼܬܼܵܒܹ̈ܐ", "ܒܲܠܘܝܼܬܼܵܐ ܕܡܸܠܲܝ̈ ܪܘܼܚܵܐ.", ":ܘܡܲܢܲܥܝܼܢ ܠܵܟ ܠܲܠܡܹܐܢܵܐ", "ܕܡܸܕܹܿܡ ܕܲܒܼܥ̣ܵܘ ܚܘܼܫܵܒܲܝ̈ܟ ܀", ":ܥܲܡ ܒܲܪ ܥܲܡܪܲܡ ܐܸܬܼܠܵܘܵܐ", "ܘܙܸܠ ܥܲܡܹܗ ܠܘܵܬܼ ܫܘܼܪܵܝܵܐ.", ":ܘܗܘ̤ ܡܚܘܸܐ ܠܵܟ ܡ̣ܢ ܐܲܝܟܵܐ", "ܢܸܒܼܥܲܬ̤ ܡܸܪܬܹܗ ܕܲܚܣܵܡܵܐ ܀", ":ܒܚܘܼܩܵܐ ܕܝܵܘܡ̇ܐ ܫܬܿܝܼܬܼܵܝܵܐ", "ܩܪܝܼ ܘܐܸܬܼܒܲܝܲܢ ܬܲܩܢܵܐܝܼܬܼ.", ":ܘܬܲܡ̇ܢ ܡܸܫܟܲܚ ܪܸܥܝܵܢܵܟ", "ܣܘܼܟܵܠܵܐ ܕܥܸܠܬܼܵܐ ܕܲܒܼܥܲܝ̣ܬܿ ܀", ":ܚܙܝܼ ܬܲܡ̇ܢ ܬܘܼܩܵܢ ܐ̄ܢܵܫܵܐ", "ܘܲܫܡܲܥ ܩܵܠܵܐ ܕܫܸܡ ܨܲܠܡܵܐ.", ":ܘܲܒܼܫܘܼܠܵܡܹܗ ܕܦܸܬܼܓܼܵܡܵܐ", "ܚܙܝܼ ܫܘܼܪܵܝܹܗ ܕܲܚܣܵܡܵܐ ܀", ":ܩܵܠ ܨܲܠܡܵܐ ܫ̣ܡܲܥ ܚܲܣܵܡܵܐ", "ܕܡܸܬܼܟܲܢܸܐ ܒܲܨܠܸܡ ܟܲܣܝܵܐ.", ":ܘܕܼܵܠܲܬ̤ ܒܹܗ ܡܸܪܲܬܼ ܡ̇ܘܬܵܐ", "ܠܩܵܠ ܬܘܼܩܵܢܹܗ ܕܥܲܦܪܵܢܵܐ ܀", ":ܢܘܼܪܵܐ ܕܝܲܨܪܹܗ ܣܸܦܲܬ̤ ܒܹܗ", "ܒܲܛܪܘܼܢܵܐ ܪܹܫܵܐ ܕܐܵܐܲܪ.", ":ܘܕܸܠܩܲܬ̤ ܟܠܵܗ̇ ܒܲܚܣܵܡܵܐ", "ܘܐܲܣܸܦ ܢܘܼܪܵܐ ܒܐ̄ܢܵܫܘܼܬܼܵܐ ܀", ":ܬܲܪܥܹܗ ܠܩܸܒܼܝܵܐ ܕܲܣܝܵܢܹܗ", "ܘܐܲܫܕ݂ܵܗ̇ ܠܡܸܪܬܹܗ ܥܲܠ ܐ̄ܢܵܫܵܐ.", ":ܘܟܲܬܿܡܹܗ ܠܢܲܚܬܵܐ ܕܲܒܼܪܝܼܬܼܵܐ", "ܒܣܲܡ ܡ̇ܘܬܵܐ ܕܪܸܕܓܲܬܼ ܦܹܐܪܵܐ ܀", ":ܫܪܵܝܗܝ ܠܐܲܣܵܪܵܐ ܕܐܸܪܲܟܲܒܼ", "ܒܝܼܕܲܥܬܼܵܐ ܟܣܝܼܬܼܵܐ ܕܟܲܣܝܵܐ.", ":ܘܕܲܠܚܹܗ ܠܫܲܝܢܵܐ ܕܐܸܬܼܡܲܙܲܓܼ", ":ܒܚܘܼܒܵܐ ܘܪ̈ܲܚܡܹܐ ܕܡܲܬܩܸܢ ܟܠ", ":ܦܲܠܓܹܗ ܠܥܘܼܡܪܵܐ ܕܲܫ̈ܘܲܝܵܐ", "ܘܲܣܕܲܩ ܐܸܢܘܿܢ ܚܲܕܼ ܡ̣ܢ ܚܲܕܼ.", ":ܘܲܥܒ݂ܲܕܼ ܐܸܢܘܿܢ ܠܲܐ̄ܚܝܵܢܹ̈ܐ", "ܢܘܼܟܼܪ̈ܵܝܹܐ ܚܲܕܼ ܡ̣ܢ ܚܲܒܼܪܹܗ ܀", ":ܒܲܚܣܵܡܵܐ ܙܲܪܥ̣ܵܗ̇ ܒܝܼܫܵܐ", "ܠܛܘܼܥܝܲܝ ܕܝܼܠܹܗ ܒܡܵܝ̈ܘܿܬܹܐ.", ":ܘܐܵܘܥܝܼ ܚܛܝܼܬܼܵܐ ܒܪܸ̈ܓܼܫܲܝܗܘܿܢ", "ܘܗܲܒܸܿܒܼܘ ܦܹܐܪܹ̈ܐ ܕܣܲܡ ܡ̇ܘܬܵܐ ܀", ":ܣܲܚ̣ܦܹܗ ܠܨܲܠܡܵܐ ܝܲܩܝܼܪܵܐ", "ܘܲܫܕܵܝܗܝ ܠܐܲܪܥܵܐ ܐܲܝܟ ܫܝܼܛܵܐ.", ":ܘܝܲܗ̣̄ܒܹܿܗ ܠܡܵܘܬܵܐ ܡܸܫܟܵܢܵܐ", "ܘܐܲܗܸܠ ܘܲܓܼܚܸܟ ܥܲܠ ܫܸܦܠܹܗ ܀", ":ܗܵܐ ܫܘܼܪܵܝܹܗ ܕܲܚܣܵܡܵܐ", "ܝܵܕܼܘܿܥܵܐ ܩܪܝܼ ܘܐܸܣܬܲܟܲܠ.", ":ܚܙܝܼ ܢܼܟܼܠܹܗ ܘܝܲܠܲܦ ܥܸܠܬܹܗ", ":ܕܡ̇ܢܵܐ ܣܥ݂ܲܪ ܡ̣ܢ ܫܘܼܪܵܝܵܐ", ":ܒܗܵܘܢܵܐ ܩܪܝܼ ܒܵܗ̇ ܒܬܲܫܥܝܼܬܹܗ", "ܘܗܵܐ ܡܸܣܬܲܟܿܠܲܬܿ ܨܸܢ̈ܥܵܬܹܗ.", ":ܒܒܼܘܼܝܵܢܵܐ ܫܡܲܥ ܣܘܼܥܪܵܢܹܗ", "ܘܗܵܐ ܩܵܝ̇ܡܲܬܿ ܥܲܠ ܟܲܣ̈ܝܵܬܹܗ ܀", ":ܚܲܒܸܿܠ ܦܲܐܝܘܼܬܼ ܬܘܼܩܵܢܹܗ", "ܕܐܘܼܡ̇ܢܵܐ ܕܨܲܒܸܿܬܼ ܟܠܵܐ.", ":ܘܲܗ̣ܦܲܟ ܨܲܚܝܹܗ ܐܲܝܟ ܒܝܼܫܵܐ", "ܕܡ̣ܢ ܒܝܼܫܘܼ ܟܠ̣ܵܐ ܚܸܟܼ̈ܡܵܬܹܗ ܀", ":ܐܵܘܥܝܼ ܡܸܪܲܬܼ ܒܝܼ̈ܫܵܬܼܵܐ", "ܘܐܲܒܲܥ ܣܸܓܼܕܲܬܼ ܐܲܠܵ̈ܗܹ̈ܐ.", ":ܘܨܲܚܝܼ ܠܐܝܼܬܼܝܵܐ ܒܬܼܘܼܩܵܢܹܗ", "ܕܐܲܝܟ ܠܵܐ ܓܡܝܼܪܵܐ ܐܸܬܿܬܲܩܲܢ ܀", ":ܗܵܐ ܫܲܬܸܐܣܬܼܵܐ ܕܒܸܢܝܵܢܹܗ", "ܕܲܢܟܼܝܼܠܵܐ ܦܵܥܠܵܐ ܕܙܹܐܦܵܐ.", ":ܚܙܵܘ ܒܲܢܵܝܹ̈ܐ ܕܲܫܪܵܪܵܐ", "ܥܪܘܿܩܘ ܡ̣ܢ ܒܝܼܫܘܼܬܼ ܦܘܼܠܚܵܢܹܗ ܀", ":ܗܵܐ ܐܵܬܹ̈ܘܵܬܼܵܐ ܕܗܸܓܼܝܵܢܹܗ", "ܕܪܲܒܵܐ ܣܲܟܼܠܵܐ ܕܣܸܡܵܠܵܐ.", ":ܚܘܼܪܘ ܬܲܠܡܝܼܕܼ̈ܐ ܕܝܲܡܝܼܢܵܐ", "ܠܵܐ ܬܸܬܼܗܲܓܿܘܿܢ ܣܲܟܼܠܑܵܝܼܬܼ ܀", ":ܗܵܐ ܟܵܣܵܐ ܕܡܸܪܲܬܼ ܡ̇ܘܬܹܿܗ", "ܕܡܲܕܲܟ ܘܐܲܫܩܝܼ ܠܲܟܼܝܵܢܲܢ.", ":ܠܵܐ ܐ̄ܢܵܫ ܫܵܩܘܼܬܹܗ", "ܕܠܑܵܐ ܢܸܬܼܚܲܒܲܠ ܡ̣ܢ ܡ̇ܘܬܵܐ ܀", ":ܗܵܐ ܐܘܼܪܚܵܐ ܦܬܼܝܼܬܼܵܐ ܕܲܕܼܪܲܫ", "ܒܨܸܢܼ̈ܥܵܬܹܗ ܩܵܛܸܠ ܐ̄ܢܵܫܵܐ.", ":ܚܙܵܘ ܠܵܐ ܬܸܪܕܿܘܿܢ ܒܲܠܘܝܼܬܹܗ", "ܚܵܙܩܲܝ̈ ܒܐܘܼܪܚܵܐ ܕܐܲܠܝܼܨܵܐ ܀", ":ܗܵܐ ܓܠ̣ܵܐ ܠܵܟ ܣܵܦܪܵܐ ܕܪܘܼܚܵܐ", "ܪܸܥܝܵܢܵܐ ܒܥܵܬܼܵܐ ܕܲܒܼܥ݂ܲܝܬܿ.", ":ܪܕܼܝܼ ܒܹܝܬܼ ܚܘܼܩܹ̈ܐ ܕܲܟܼܬܼܵܒܹ̈ܐ", "ܠܘܼܩܒܲܠ ܢܝܼܫܵܐ ܕܲܬܼܪܲܨ ܠܵܟ ܀", ":ܠܒܲܫ ܙܲܝܢܵܐ ܕܡܸܠܲܬܼ ܩܘܼܫܬܵܐ", "ܘܐܸܬܼܟܲܬܲܫ ܪܘܼܚܵܢܵܐܝܼܬܼ.", ":ܘܲܫܕܼܝܼ ܡܸܠܹ̈ܐ ܚܠܵܦ ܓܹܐܪܹ̈ܐ", "ܒܣܸܕܼܪܹ̈ܐ ܢܟܼܝܼܠܹ̈ܐ ܕܲܚܣܵܡܵܐ ܀", ":ܡܲܕܲܟ ܐܘܼܟܼܠܵܐ ܪܘܼܚܵܢܵܐ", "ܠܪܸܥܝܵܢܵܐ ܕܲܕܠܲܚ ܒܝܼܫܵܐ.", ":ܘܦܲܟܲܗ ܡܸܪܲܬܼ ܒܝܼ̈ܫܬܼܵܐ", "ܒܚܲܠܝܘܼܬܼܵܐ ܕܩܵܠ ܦܸܬܼܓܼܵܡܲܝ̈ܟ ܀", ":ܫܲܝܸܢ ܐܸܢܘܿܢ ܠܲܪ̈ܓܼܝܼܙܹܐ", "ܒܡܸܠܲܬܼ ܫܲܝܢܵܐ ܕܫܲܝܸܢ ܟܠ.", ":ܘܲܩܪܝܼ ܐܸܢܘܿܢ ܠܐܵܘܝܘܼܬܼܵܐ", "ܕܚܸܙܩܲܬ̤ ܚܘܼܒܵܐ ܕܲܒܼܪܝܼܬܼܵܐ ܀", ":ܠܲܒܸܿܒܼ ܐܸܢܘܿܢ ܠܲܡܥܵܩܹ̈ܐ", "ܒܫܘܼܕܵܝܵܐ ܕܡܲܠܟܿܘܼܬܼ ܪܵܘܡ̇ܐ.", ":ܘܲܬܼܢܝܼ ܐ̄ܢܘܿܢ ܗܵܝ̇ ܒܲܪܬܼ ܩܵܠܵܐ", "ܕܡܲܢ ܕܲܡܣܲܝܒܲܪ ܗܘ̤ ܢܸܚܸܐ ܀", ":ܩܪܝܼ ܠܲܩܛܝܼܠܲܝ̈ ܒܲܚܣܵܡܵܐ", "ܦܵܣܘܿܩܵܐ ܕܡܵܘܬܹܿܗ ܕܗܵܒܹܝܠ.", ":ܘܐܲܫܡܲܥ ܐܸܢܘܿܢ ܒܲܪܬܼ ܩܵܠܵܐ", "ܕܲܕܼܡ̇ܐ ܕܓܼܵܥܹ̇ܐ ܡ̣ܢ ܐܲܪܥܵܐ ܀", ":ܦܬܲܚ ܒܹܝܬܼ ܐܲܪ̈ܟܹ̇ܐ ܕܡܲܠܟܿܘܼܬܼܵܐ", "ܘܲܩܪܝܼ ܒܲܓܼܙܵܪ̈ܲܝ ܕܝܼܢܹ̈ܐ.", ":ܘܚܵܘܵܐ ܬܒܲܥܬܼܵܐ ܕܩܵܛܘܿܠܹ̈ܐ", "ܕܲܪܫܝܼܡܵܐ ܒܩܲܢܝܵܐ ܕܡܲܠܟܵܐ ܀", ":ܦܘܿܩ ܠܲܦܩܲܥܬܼܵܐ ܥܲܡ ܐܲܚܹ̈ܐ", "ܘܲܚܙܝܼ ܚܣܵܡܵܐ ܟܲܕܸ ܢܵܨܲ݁ܚ.", ":ܘܲܡܣܲܝܲܥ ܠܵܗ̇ ܠܙܵܟܼܘܼܬܹܗ", "ܝܲܨܪܵܐ ܢܟܼܝܼܠܵܐ ܕܡܲܪ̈ܵܚܹܐ ܀", ":ܡܸܟܵܐ ܝܼܠܲܦ ܨܸܢ̈ܥܵܬܹܗ", "ܘܥܲܡܝܼܩܘܼܬܼ ܦܲܚܹ̈ܐ ܕܢܸܟܼܠܹܗ.", "ܘܛܲܝܸܒܼ ܦܘܼܪ̈ܣܹܐ ܩܲܛܝܼܢܹ̈ܐ:", "ܕܲܡܦܲܪܣܹܝܢ ܟܲܣܝܘܼܬܼ ܢܸܟܼܠܵܘ̈ܗܝ ܀", ":ܐܸܣܟܹܿܡܵܐ ܕܚܘܼܒܵܐ ܠܒܸܫ̣ ܗ̄ܘ̣ܵܐ", "ܚܣܵܡܵܐ ܘܐܲܩܪܸܒܼ ܥܲܡ ܗܵܒܹܝܠ.", ":ܒܐܵܬܼܵܐ ܕܫܲܝܢܵܐ ܐܲܛܥܝܼ ܒܹܗ", "ܘܐܲܦܩܹܗ ܠܚܘܼܪܒܵܐ ܠܘܵܬܼ ܩܸܛܠܵܐ ܀", ":ܫܘܼܦܪܵܐ ܦܲܪܝܵܐ ܕܢܸܨܚܵܢܵܘ̈ܗܝ", "ܚܙ̣ܵܐ ܘܲܒܸܫ̣ܬܹܗ ܟܲܪܝܘܼܬܼܵܐ.", ":ܕܗܘ̤ ܣܲܢܝܵܐ ܗ̄ܘ̣ ܘܠܵܐ ܪܓܼܝܼܓܼ ܢܸܚܙ̣ܐ", "ܐܲܝܢܵܐ ܕܫܲܦܝܼܪ ܪܸܥܝܵܢܹܗ ܀", ":ܦܹܐܪܵܐ ܕܩܸܛܠܵܐ ܐܵܘܥܝܼ ܒܵܗ̇", "ܚܣܵܡܵܐ ܒܐܲܪܥܵܐ ܕܠܵܘ̈ܛܵܬܼܵܐ.", ":ܘܒܲܟܲܪ ܒܐܝܼܕܼܵܗ̇ ܣܘܼܥܪܵܢܵܐ", "ܪܓܼܙܵܪ ܕܝܼܢܵܐ ܕܐܝܼܠܵܢܵܐ ܀", ":ܟܵܣܵܐ ܕܲܕܡ̇ܐ ܡ̣ܙܲܠ ܝܲܗ̣̄ܒܼ ܠܵܗ̇", "ܠܡܲܟܼܐܲܒܼܬܵܐ ܘܠܵܐ ܩܲܒܸܿܠܬܹܗ.", ":ܕܲܟܼܪܝܼܗܵܐ ܗ̄ܘ̣ܵܬܼ ܡ̣ܢ ܢܸܓܼ̈ܕܲܐ", "ܕܒܸܠܥܲܬ̤ ܒܲܥܒܼܵܪ ܦܘܼܩܕܵܢܵܐ ܀", ":ܓܸܥܨܲܬ̤ ܘܲܫܕܵܬܹܗ ܠܲܕܡ̇ܐ", "ܕܠܵܐ ܡܥܵܕܼܵܐ ܗ̄ܘܵܬܼ ܒܫܵܩܘܼܬܹܗ.", ":ܐܵܦ ܗܘ̤ ܕܡ̇ܐ ܠܵܐ ܩܵܘܝܼ ܒܵܗ̇", "ܕܓܼܥ̣ܵܐ ܘܲܣܠܸ݂ܩ ܡ̣ܢ ܥܘܼܒܵܗ̇ ܀", ":ܐܘܿ ܕܡ̇ܐ ܫܲܬܿܝܼܩܵܐ ܕܲܩܥ̣ܵܐ", "ܩܵܠܵܐ ܕܪܸ̈ܓܼܫܹܐ ܡܲܠܵܠܹ̈ܐ.", ":ܐܘܿ ܝܲܩܝܼܪܵܐ ܕܐܸܬܼܥܲܠܝܼ", "ܒܓܸܦܹ̈ܐ ܕܪܘܼܚܵܐ ܠܘܵܬܼ ܪܵܘܡ̇ܐ ܀", ":ܐܘܿ ܕܲܩܛܝܼܠ ܘܲܛܡܝܼܪ ܒܐܲܪܥܵܐ", "ܘܡܲܠܸܠ ܩܵܠܹܗ ܐܲܝܟ ܪܲܥܡܵܐ.", ":ܐܘܿ ܕܵܡܟܲܣܲܝ ܘܲܡܣܲܬܲܪ", "ܘܢܲܦܝܼܩ ܒܵܬܲܪ ܩܵܛܘܿܠܹܗ ܀", ":ܐܘܿ ܚܣܵܡܵܐ ܣܲܡܝܵܐ ܕܲܬܼܪܹܝܢ", "ܣܲܡܵܐ ܒܣܲܡܵܐ ܠܣܘܼܥܪ̈ܵܢܵܘܗܝ.", ":ܘܟܲܕܼ ܣܵܒ݁ܲܪ ܕܲܟܼܣܸܐ ܢܸܟܼܠܹܗ", "ܓܠ̣ܵܐ ܐܲܝܟ ܫܸܡܫܵܐ ܠܟܹܐܢܘܼܬܼܵܐ ܀", ":ܐܘܿ ܢܟܼܝܼܠܵܐ ܕܟܲܕܼ ܡܸܨܛܲܢܲܥ", "ܡܦܲܪܣܸܐ ܢܲܦ̰ܫܹܗ ܘܠܵܐ ܝܵ̇ܕܲܥ.", ":ܐܘܿ ܥܪܝܼܡܵܐ ܕܟܲܕܼ ܡܸܬܼܚܲܟܲܡ", "ܡܚܵܘܸܐ ܓܠܝܼܙܘܼܬܼ ܪܸܥܝܵܢܹܗ ܀", ":ܘܩܲܠܹ݂ܗ ܚܣܵܡܵܐ ܠܬܲܡܝܼܡܵܐ", "ܘܟܲܣܝܹܗ ܒܢܲܚܬܵܐ ܕܨܸܢ̈ܥܵܬܼܵܐ.", ":ܘܲܓܼܠ̣ܵܘ ܪܸܡܙܵܐ ܝܵ̇ܕܲܥ ܟܠ", "ܠܬܲܚܦܝܼܬܼܵܐ ܕܲܨܢܝܼܥܘܼܬܹܗ ܀", ":ܦܲܪܣܝܼ ܘܲܓܼܠ̣ܵܗ̇ ܠܣܲܢܝܘܼܬܹܗ", "ܒܲܓܼܙܵܪ ܕܝܼܢܹܗ ܕܩܵܛ̇ܘܿܠܵܐ.", ":ܘܚܵܘܝܵܗ̇ ܠܕܼܵܪܹ̈ܐ ܘܫܲܪ̈ܒܼܵܬܼܵܐ", "ܠܲܬܼܒܲܥܬܼܵܐ ܕܥܵܘ̇ܠܘܼܬܹܗ ܀", ":ܬܵܘ ܐܸܬܼܒܲܩܵܘ ܚܲܣܵܡܹ̈ܐ", "ܒܓܼܘܼܢܚܹܗ ܪܲܒܵܐ ܕܲܚܣܵܡܵܐ.", ":ܕܐܸܫܲܕܼ ܠܲܕܼܡ̇ܐ ܙܲܟܵܝܵܐ", "ܘܟܲܣܝܹܗ ܡ̣ܢ ܝܵ̇ܕܲܥ ܟܠܵܐ ܀", ":ܬܵܘ ܣܵܢ̈ܐܹܐ ܕܣܵܢܹ̇ܝܢ ܡܲܓܵܢ", "ܠܐܲܚܲܝ̈ܗܘܿܢ ܒܲܕܼܡܘܼܬܼ ܩܵܐܹܝܢ.", ":ܘܲܫܡܲܥܘ ܠܲܕܼܡ̇ܐ ܕܲܡܡܲܠܸܠ", "ܘܥܵܢܹ̇ܐ ܠܹܗ ܪܸܡܙܵܐ ܟܲܣܝܵܐ ܀", ":ܬܵܘ ܐܸܬܼܒܲܩܵܐ ܒܲܬܼܒܲܥܬܹܗ", "ܕܩܵܛ̇ܘܿܠܵܐ ܕܲܩܛ݂ܲܠ ܡܲܓܵܢ.", ":ܘܣܲܒܼܘ ܬܲܚܘܝܼܬܼܵܐ ܕܟܹܐܢܘܼܬܼܵܐ", "ܕܲܟܼܡܵܐ ܠܚܝܼܡܵܐ ܠܩܵܛܘܿܠܹ̈ܐ ܀", ":ܢܸܗܘܘܿܢ ܢܸܓܼܕܵܘ̈ܗܝ ܕܲܢܟܼܝܼܠܵܐ", "ܬܲܚܘܝܼܬܼܵܐ ܠܝܲܨܪܵܐ ܒܝܼܫܵܐ.", ":ܕܠܵܐ ܗ̄ܘ̣ܵܐ ܪܵܗܹ̇ܛ ܚܲܪܡ̇ܐܝܼܬܼ", "ܒܲܫܒܼܝܼܠܹ̈ܐ ܕܩܵܛܘܿܠܘܼܬܼܵܐ ܀", ":ܐܲܝܟ ܡܲܚܙܝܼܬܼܵܐ ܢܗܘܘܿܢ ܠܹܗ", "ܫܲܒܼܥܵܐ ܢܸܓܼ̈ܕܹܿܐ ܕܥܲܠ ܩܵܐܹܝܢ.", ":ܘܢܸܚܙܸܐ ܩܢܘܿܡܹܗ ܟܲܣܝܵܐܝܼܬܼ", "ܒܙܵܘܥܵܐ ܘܢܵܘܕܵܐ ܕܥܲܠ ܦܲܓܼܪܹܗ ܀", ":ܢܹܐܡܲܪ ܪܸܥܝܵܢܵܐ ܠܝܲܨܪܵܐ", "ܕܲܚܙܝܼ ܠܵܐ ܬܸܚܣܘܿܡ ܡܲܓܵܢ.", ":ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ", "ܫܒܲܥ ܒܲܫܒܲܥ ܫܲܒܼܥܝܼܢ ܙܲܒܼܢܝܼ̈ܢ ܀", ":ܢܸܣܢܹܐ ܟܠܢܵܫ ܠܲܚܣܵܡܵܐ", "ܕܲܚܣܵܡܵܐ ܡ̇ܘܠܸܕܼ ܩܸܛܠܵܐ ܗ̄ܘ̣.", ":ܘܢܸܥܪܘܿܩ ܟܠܢܵܫ ܡ̣ܢ ܩܸܛܠܵܐ", "ܕܩܸܛܠܵܐ ܬܒܲܥܬܹܗ ܡܲܪܝܼܪܵܐ ܗ̄ܝܼ ܀", ":ܚܣܵܡܵܐ ܗ̄ܘ̣ ܥܸܩܵܪܹܗ ܕܩܸܛܠܵܐ", "ܘܡ̣ܢ ܬܲܡ̇ܢ ܫܵܘ̇ܚܝܼܢ ܥܵܘܦܵܘ̈ܗܝ.", ":ܘܐܲܝܢܵܐ ܕܐܵܟܹ̇ܠ ܡ̣ܢ ܦܹܐܪ̈ܵܘܗܝ", "ܦܵܪܚܵܐ ܒܹܗ ܡܸܪܲܬܼ ܡ̇ܘܬܵܐ ܀", ":ܚܣܵܡܵܐ ܫܵܪܹܒܼ ܒܲܒܼܪܝܼܬܼܵܐ", "ܩܸܛܠܵܐ ܚܲܕܼܬܼܵܐ ܘܫܲܪܘܵܝܵܐ.", ":ܘܫܲܪܝܼܘ ܪܵܕܹܝܢ ܚܲܣܵܡܹ̈ܐ", "ܒܥܸܩ̈ܒܼܵܬܹܗ ܒܚܲܕܼ ܪܸܥܝܵܢܵܐ ܀", ":ܚܣܵܡܵܐ ܬܪܲܨ ܢܝܼܫܵܐ ܢܟܼܝܼܠܵܐ", "ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ.", ":ܘܐܲܠܸܦ ܐܸܢܘܿܢ ܠܲܢܟܼܝܼܠܹ̈ܐ", "ܠܸܡܫܕܵܐ ܒܩܸܫܬܵܐ ܕܨܸܢ̈ܥܵܬܼܵܐ ܀", ":ܗܘ̤ ܥܵܘܪܹܗ ܠܢܘܼܗܪܵܐ ܕܢܲܦ̰ܫܵܐ", "ܘܣܲܡܝܼ ܠܙܵܘܥܹ̈ܐ ܕܪܸܥܝܵܢܵܐ.", ":ܘܲܚ̣ܫܸܟ ܟܠܹܗ ܒܲܪܢܵܫܵܐ", "ܡ̣ܢ ܢܘܼܗܪܵܐ ܕܦܵܪܘܿܫܘܼܬܼܵܐ ܀", ":ܗܘ̤ ܥܲܒܼܕܵܗ̇ ܠܲܡܠܲܝܼܠܘܼܬܼܵܐ", "ܒܲܕܼܡܘܼܬܼ ܪ̈ܲܚܫܵܐ ܕܠܵܐ ܡܸܠܬܼܵܐ.", ":ܘܲܛ̣ܥܵܐ ܝܲܨܪܵܐ ܦܵܪܘܿܫܵܐ", "ܚܸܟܼ̈ܡܵܬܼܵܐ ܕܲܡܠܝܼܠܘܼܬܹܗ ܀", ":ܚܣܵܡܵܐ ܙܲܝܢܹܗ ܠܪܸܥܝܵܢܵܐ", "ܕܢܸܬܼܟܲܬܲܫ ܥܲܡ ܚܲܒܿܝܼܒܼܵܘ̈ܗܝ.", ":ܘܠܵܐ ܐܲܪܓܸܿܫ ܩܢܹܐ ܒܘܼܝܵܢܵܐ", "ܟܲܕܼ ܚܵܪܹܒܼ ܠܲܟܼܢܵܘܵܬܹ̈ܗ ܀", ":ܒܙܲܝܢܹܗ ܙܵܟܹ̇ܝܢ ܚܲܣܵܡܹ̈ܐ", "ܘܚܵܣܢ̇ܝܼܢ ܣܸܕܼܪܹ̈ܐ ܕܟܹܐܢܘܼܬܼܵܐ.", ":ܘܲܒܼܠܸܠܝܵܐ ܕܥܲܡܘܼܛܘܼܬܹܗ", "ܫܵܕܹ̇ܝܢ ܓܹܐܪܹ̈ܐ ܒܢܲܗܝܼܪܵܐ ܀", ":ܗܘ̤ ܡܚܲܟܸܿܡ ܠܹܗ ܠܚܲܣܵܡܵܐ", "ܠܡܹܐܚܲܕܼ ܕܵܪܵܐ ܥܲܡ ܩܘܼܫܬܵܐ.", ":ܘܡܲܠܸܦ ܠܹܗ ܙܢܲܝ̈ ܬܲܟܼܬܿܘܼܫܵܐ", "ܕܢܸܬܼܟܲܬܲܫ ܒܐܸܣܟܹܿܝܡ ܚܘܼܒܵܐ ܀", ":ܒܐܸܣܟܹܿܝܡ ܚܘܼܒܵܐ ܡܸܬܼܟܲܬܲܫ", "ܚܲܣܵܡܵܐ ܐܲܝܟ ܛܲܢܵܢܵܐ.", ":ܘܟܲܕܼ ܗܘ̤ ܣܵܢܐܵܐ ܗ̄ܘ̣ ܕܲܫܪܵܪܵܐ", "ܛܵܐܹ̇ܝܢ ܐܲܝܟ ܪܵܚܹ̇ܡ ܫܲܝܢܵܐ ܀", ":ܠܒܼܷܝܼܫ ܠܹܗ ܛܢܵܢܵܐ ܠܚܲܣܵܡܵܐ", "ܐܲܝܟ ܬܵܒܼܘܿܥܵܐ ܕܘܵܠܝܼܬܼܵܐ.", ":ܘܲܡܚܵܘܸܐ ܛܢܵܢܹܗ ܒܙܹܐܦܵܐ", "ܘܣܵܬܲ݁ܪ ܟܠܢܵܫ ܘܵܠܝܼܬܼܵܐ ܀", ":ܩܢܸܐ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ", "ܠܘܼܩܒܲܠ ܫܸܡܥܵܐ ܕܛܵܒܼܵܬܼ̈ܐ.", ":ܘܟܲܕܼ ܠܵܐ ܛܠܝܼܡ ܡ̣ܢ ܨܹܝܕܼ ܛܵܒܼܵܐ", "ܩܵܒܹ̇ܠ ܟܠܢܵܫ ܘܲܡܪܲܛܸܢ ܀", ":ܐܵܪܵܐ ܣܵܢ̇ܠܵܐ ܕܟܹܐܢܘܼܬܼܵܐ", "ܡܵܢ ܢܵܨܹ̇ܝܬܿ ܥܲܡ ܫܲܪܝܼܪܹ̈ܐ.", "ܡܵܢܵܐ ܚܛ̣ܵܘ ܠܵܟ ܬܲܡܝܼܡܹ̈ܐ:", "ܕܐܵܟܲܠܲܬܿ ܟܠܢܵܫ ܩܲܪ̈ܨܲܝܗܘܿܢ ܀", ":ܐܵܪܵܐ ܣܲܡܝܵܐ ܕܨܸܒܼܝܵܢܵܐ", "ܡ̇ܢ ܡܸܬܼܟܲܬܿܫܲܬܿ ܥܲܡ ܢܘܼܗܪܵܐ.", ":ܡ̇ܢܵܐ ܣܲܓܿܦܘܼܗ̇ ܠܣܲܡܝܘܼܬܼܵܟ", "ܙܲܠܝܼܩܹ̈ܐ ܕܦܲܐܝܘܼܬܼ ܢܘܼܗܪܹܗ ܀", ":ܐܸܢܗܘ̤ ܕܓܲܠ̣ܙܵܟ ܨܸܒܼܝܵܢܵܟ", "ܡ̣ܢ ܩܘܼܫܬܵܐ ܢܘܼܗܪܵܐ ܕܲܬܼܪܹܝܢ.", ":ܡ̇ܢ ܡܸܬܼܥܲܕܿܠܲܬܿ ܣܲܟܼܠܵܐܝܼܬܼ", "ܟܲܕ ܠܵܐ ܛܠܝܼܡܲܬܿ ܡ̣ܢ ܢܘܼܗܪܵܐ ܀", ":ܒܝܼܫܘܼܬܼܵܟ ܐܸܚܕܲܬ̤ ܬܲܪܥܵܐ", "ܒܐܲܦܲܝ̈ ܢܘܼܗܪܵܐ ܕܒܼܵܒܼܵܬܼܵܟ.", ":ܘܐܲܢ̄ܬܿ ܗ̄ܘ̣ ܓܠܲܙ̣ܬܵܝܗܝ ܠܲܩܢܘܿܡ̇ܟ", "ܡ̣ܢ ܢܘܼܗܪܵܐ ܕܙܲܕܼܝܼܩܘܼܬܼܵܐ ܀", ":ܠܲܝܬܿ ܥܸܠܬܼܵܐ ܠܲܢܟܼܝܼܠܘܼܬܼܵܟ", "ܕܡܸܛܠ ܡ̇ܢܵܐ ܚܵܣܹ̇ܡ ܐܲܢ̄ܬܿ.", ":ܕܐܵܦ ܗܝ̤ ܥܸܠܵܬܼܵܟ ܠܵܘ ܥܸܠܬܼܵܐ ܗ̄ܝܼ", "ܐܸܠܵܐ ܐ̄ܣܟܹܿܝܡܵܐ ܕܲܓܵܠܵܐ ܀", ":ܘܕܹܐܚܵܘܹܝܟ ܕܐܹܝܢ ܕܲܓܵܠ ܐܲܢ̄ܬܿ", "ܘܕܿܓܵܠܵܐܝܼܬܼ ܩܵܒܹ̇ܠ ܐܲܢ̄ܬܿ.", ":ܡ̣ܢ ܣܘܼܥܪ̈ܵܢܹܐ ܡܲܝܬܸܿܐ ܐ̄ܢܵܐ", "ܬܲܚܘܝܼܬܼܵܐ ܠܛܵܠܘܿܡܘܼܬܼܵܟ ܀", ":ܡ̇ܢܲܐ ܗ̄ܝܼ ܥܸܠܬܼܵܐ ܕܲܣܢ̣ܲܝܬܵܝܗܝ", "ܕܢܵܘܣܵܐ ܙܲܗܝܵܐ ܕܓܸܠܝܵܢܹ̈ܐ ܀", ":ܐܸܡܲܬܼܝ ܨܲܚܝܵܟ ܐܲܝܟ ܕܐܲܢ̄ܬܿ ܠܹܗ", "ܘܐܲܝܟܵܐ ܓܲܢܝܵܟ ܒܲܕܼܡܘܼܬܼܵܟ.", ":ܐܸܡܲܬܼܝ ܦܲܪ̣ܥܵܟ ܟܹܐܢܵܐܝܼܬܼ", "ܚܘܼܒܼܠܹ̈ܐ ܒܝܼܫܹ̈ܐ ܕܐܵܘܙܸܦܬܵܝܗܝ ܀", ":ܚܵܘܵܐ ܒܓܸܠܝܵܐ ܡ̇ܢ ܛܲܠ̣ܡܵܟ", "ܘܗܵܐ ܐܝܼܬܼ ܐܲܬܼܪܵܐ ܠܲܪܛܘܼܢܝܵܟ.", ":ܘܐܲܝܬܵܐ ܣܵܗ̈ܕܹܿܐ ܕܲܡܚܲܬܿܡܝܼܢ", "ܠܐܸܫܛܵܪܵܐ ܕܕܿܓܵܠܘܼܬܼܵܟ ܀", ":ܚܵܣ ܕܹܝܢ ܠܵܐ ܬܸܗܘܸܐ ܗܵܕܹܐ", "ܕܙܹܐܦܵܟ ܢܸܙܟܸܿܐ ܠܲܫܪܵܪܐ.", ":ܠܲܝܬܿ ܠܵܟ ܥܸܠܬܼܵܐ ܣܵܪܘܿܚܵܐ", "ܒܵܬܲܪ ܓܲܒܵܐ ܕܫܲܪܝܼܪܹ̈ܐ ܀", ":ܡܲܓܵܢ ܚܵܣ̇ܡܲܬܿ ܒܲܬܼܪ̈ܝܼܨܹܐ", "ܟܲܕܼ ܠܵܐ ܣܲܓܿܦܘܼܗ̇ ܠܒܼܝܼܫܘܼܬܼܵܟ.", ":ܕܠܵܐ ܥܸܠܬܼܵܐ ܛܵܢܲܬܿ ܟܠܫܵܥ", "ܘܕܼܵܠ̇ܚܲܬܿ ܫܲܝܢܵܐ ܕܡܲܟܿܝܼܟܹ̈ܐ ܀", ":ܝܲܨܪܵܐ ܒܝܼܫܵܐ ܡܓܲܪܸܐ ܠܵܟ", "ܒܬܸܓܼܡܵܐ ܕܪ̈ܵܚܡܲܝ ܟܹܐܢܘܼܬܼܵܐ.", ":ܘܲܒܼܣܲܝܦܵܐ ܕܡܹܐܟܲܠܩܲܪܨܵܐ", "ܚܵܝ̇ܪܒܲܬܿ ܣܸܕܼܪܹ̈ܐ ܕܝܲܡܝܼܢܵܐ ܀", ":ܠܗܵܒܹܝܠ ܓܠܲܝ̣ܙܬܵܝܗܝ ܡ̣ܢ ܚܲܝܹ̈ܐ", "ܕܠܵܐ ܢܸܙܪܘܿܥ ܡܸܠܲܬܼ ܚܲܝܹ̈ܐ.", ":ܘܲܠܒܲܪ ܪܵܚܹܝܠ ܙܲܒܸܿܢܬܵܝܗܝ", "ܕܠܵܐ ܬܵܘܥܸܐ ܚܹܐܪܘܼܬܼ ܢܲܦ̰ܫܹܗ ܀", ":ܠܝܲܥܩܘܿܒܼ ܛܪܲܕܬܵܝܗܝ ܡ̣ܢ ܥܘܼܡܪܵܐ", "ܕܐܲܒܼܵܗܵܘ̈ܗܝ ܠܐܲܬܼܪܵܐ ܐ̄ܚܪܹܢܵܐ.", ":ܘܠܲܒܼܪܹܗ ܕܝܲܥܩܘܿܒܼ ܫܲܢܝܼܬܵܝܗܝ", "ܡ̣ܢ ܐܲܚܵܘ̈ܗܝ ܠܒܹܝܬܼ ܡܸܨܪ̈ܵܝܹܐ ܀", ":ܠܐܝܼܘܿܒܼ ܦܵܥܠܵܐ ܟܲܫܝܼܪܵܐ", "ܕܦܵܠܲ݁ܚ ܗ̄ܘ̣ܵܐ ܒܟܲܪܡ̇ܐ ܕܩܘܼܫܬܵܐ.", ":ܫܲܠܲܚܬܵܝܗܝ ܡ̣ܢ ܡܲܪ̈ܗܵܛܵܘܗܝ", "ܘܡ̣ܢ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀", ":ܐܲܢ̄ܬܿ ܗ̄ܘ̣ ܐܲܫܒܿܝܼܬܿ ܩܸܢܝܵܢܹܗ", "ܘܐܲܢ̄ܬܿ ܪܲܦܝܼܬܿ ܪܘܼܟܵܒܼ.", ":ܒܡܸܠܟܵܟ ܨܲܚܘܼܗܝ ܚܲܒܿܝܼܒܼܵܘ̈ܗܝ", "ܘܲܗܘ̤ܵܐ ܣܵܢ̇ܐܵܐ ܠܩܲܪ̈ܝܼܒܼܵܘܗܝ ܀", ":ܡܲܢ ܠܵܐ ܢܸܥܪܘܿܩ ܡ̣ܢ ܢܸܩܦܵܟ", "ܚܣܵܡܵܐ ܣܵܢܵܐܵܐ ܕܚܲܒܿܝܼܒܼܵܘ̈ܗܝ.", ":ܡܲܢ ܠܵܐ ܢܸܣܢܸܐ ܥܸܢܝܵܢܵܟ", "ܣܵܬܼܘܿܪܵܐ ܕܫܲܦܝܼܪ̈ܵܬܼܵܐ ܀", ":ܡܲܢ̣ܘܼ ܕܲܡܣܸܐ ܐܲܟܼܘܵܬܼܵܟ", "ܘܡܲܢ̣ܘ ܕܲܚܪܸܫ ܒܲܕܸܡܘܼܬܼܵܟ.", ":ܕܢܲܗܝܼܪܵܐ ܠܵܟ ܚܸܫܘܿܟܼܵܝܐ ܗ̄ܘ̣", "ܘܫܸܡܥܵܐ ܬܪܝܼܨܵܐ ܢܟܼܝܼܠܘܼܬܼܵܐ ܀", ":ܚܵܙܹ̇ܝܬܿ ܡܸܚܙܵܐ ܘܠܵܐ ܚܵܙܹ̇ܝܬܿ", "ܘܨܵܝ̇ܬܲܬ ܫܸܡܥܵܐ ܕܠܵܐ ܣܘܼܟܵܠ.", ":ܘܲܠܛܵܒܼܵܐ ܩܵܪܹ̇ܝܬܿ ܒܝܼܫܵܐ", "ܘܲܠܒܼܝܼܫܵܐ ܡܟܲܢܹܝܬܿ ܛܵܒܼܵܐ ܀", ":ܠܲܝܬܿ ܦܸܚܡܵܐ ܒܟܼܠ ܡ̇ܐ ܕܒܼܝܼܫܵܐ ܗ̄ܘ̣", "ܕܣܵܠܹ̇ܩ ܠܘܼܩܒܲܠ ܒܝܼܫܘܼܬܵܟ.", ":ܕܗܵܦܟܲܬܿ ܚܲܠܝܵܐ ܠܡܲܪܝܼܪܵܐ", "ܘܡܲܡܲܪ ܐܲܢ̄ܬܿ ܚܲܠܝܘܼܬܼ ܩܘܼܫܬܵܐ ܀", ":ܠܲܝܬܿ ܥܲܡܵܐ ܕܠܵܐ ܦܲܠܸܓܼܬܵܝܗܝ", "ܒܚܸܪܝܵܢܵܐ ܕܚܲܕܼ ܥܲܠ ܚܲܒܼܪܹܗ.", ":ܘܠܲܝܬܿ ܡܲܠܟܿܘܼܬܼܵܐ ܕܲܫܒܲܩ̣ܬܵܗ̇", "ܕܲܬܼܩܵܘܸܐ ܒܫܲܝܢܵܐ ܚܲܕܼ ܝܘܿܡ ܀", ":ܣܲܕܸܿܩܬܿ ܠܢܲܚܬܵܐ ܕܐܵܘܝܘܼܬܼܵܐ", "ܕܲܙܩܝܼܪ ܗ̄ܘ̣ܵܐ ܒܚܘܼܒܵܐ ܕܟܼܠܵܐ.", ":ܘܲܓܼܠܲܝ̣ܬܵܗ̇ ܠܢܲܟܼܦܘܼܬܼ ܐ̄ܢܵܫܵܐ", "ܘܲܥܒ݂ܲܕܿܬܿ ܐܸܢܘܿܢ ܙܲܠܝܼܠܹ̈ܐ ܀", ":ܐܘܿܗ ܡܸܢܵܟ ܕܵܠܲܚ̇ ܫܲܝܢܵܐ", "ܘܲܡܪܲܦܸܐ ܚܘܼܒܵܐ ܕܟܼܠܵܐ.", ":ܕܦܲܠܸܓܼܬܿ ܐܸܢܘܿܢ ܠܲܫ̈ܘܲܝܵܐ", "ܠܲܡ̈ܢܵܘܵܬܼܵܐ ܕܟܼܠ ܐܸܣܟܹܿܝܡ ܀", ":ܐܘܿܗ ܡܸܢܵܟ ܩܵܛܹ̇ܠ ܐ̄ܢܵܫܵܐ", "ܘܲܡܛܲܠܸܩ ܚܲܝܹ̈ܐ ܒܡܵܘܬܵܐ.", ":ܕܲܥ̣ܒܲܕܿܬܿ ܐܸܢܘܿܢ ܠܲܡܠܝܼ̈ܠܹܐ", "ܡܸܬܼܟܲܬܿܫܲܝ̈ ܥܲܡ ܚܲܝܲܝ̈ܗܘܿܢ ܀", ":ܐܵܪܵܐ ܚܲܪܡ̇ܐ ܕܠܵܐ ܪ̈ܲܚܡܹܐ", "ܡ̇ܢܵܐ ܚܛܵܘܼ ܠܵܟ ܡ̇ܝܘܿܬܹ̈ܐ܀", ":ܕܓܲܪܝܼܬܿ ܐܸܢܘܿܢ ܒܲܛܢܵܢܵܐ", "ܠܡܸܚܪܲܒܼ ܟܠܫܵܥ ܣܸܕܼܪ̈ܲܝܗܘܿܢ ܀", ":ܒܓܼܵܢܲܝ̈ܟ ܡܲܠܟܵܐ ܕܟܹܐܢܘܼܬܼܵܐ", "ܦܪܘܿܩ ܠܲܟܼܝܵܢܲܢ ܚܲܠܵܫܵܐ.", ":ܕܲܫܒܸܐ ܠܝܲܨܪܹܗ ܡܲܪܝܼܪܵܐ", "ܘܲܡܫܲܥܒܲܕܼ ܗܘ̤ ܠܲܩܢܘܿܡܹܗ ܀", ":ܬܵܝ ܛܲܝܒܿܘܼܬܼܵܐ ܠܐܝܼܵܠܲܢ", "ܘܩܘܼܡܝ ܒܐܲܦܲܝ̈ܢ ܐܲܝܟ ܕܲܡܥܵܕܲܬܿܝ.", ":ܕܐܸܢ ܥܘܼܕܪܵܢܹܟܼܝ ܠܵܐ ܡܲܕܼܪܸܟ", "ܛ̣ܒܲܥ ܠܹܗ ܟܝܵܢܲܢ ܒܲܚܣܵܡܵܐ ܀", ":ܦܪܘܿܣܝ ܟܸܢܦܹ̈ܐ ܕܒܲܣܝܼܡܘܼܬܹܟܼܝ", "ܘܣܲܬܲܪܝ ܓܸܢܣܲܢ ܡ̣ܢ ܝܲܨܪܲܢ.", ":ܕܗܵܐ ܒܵܥܹ̇ܐ ܕܲܢܒܲܣܒܸܿܣ ܠܲܢ", "ܒܢܝܼܒܹ̈ܐ ܩ̈ܫܲܝܵܐ ܕܲܚܣܵܡܵܐ ܀", ":ܚܣܵܡܵܐ ܥܲܒܼܕܲܢ ܢܘܼܟܼܪ̈ܵܝܹܐ", "ܠܒܲܝܬܵܝܘܼܬܼܵܐ ܕܥܘܼܕܼܪܵܢܹܟܼܝ.", ":ܘܗܘ̤ ܐܲܦܩܲܢ ܡ̣ܢ ܝܵܪܬܿܘܼܬܼܵܐ", "ܕܐܲܩܢܝܼܬܵܢ ܡ̣ܢ ܫܘܼܪܵܝܵܐ ܀", ":ܚܣܵܡܵܐ ܙܲܒܿܢܵܗ̇ ܠܚܹܐܪܘܼܬܿܢ", "ܘܲܗ̤ܘܲܝܢ ܥܲܒܼ̈ܕܹܿܐ ܠܲܚܛܝܼܬܼܵܐ.", "ܘܗܘ̤ ܐܲܝܬܿܢ ܡ̣ܢ ܪܲܒܿܘܼܬܼܵܐ:", "ܠܘܵܬܼ ܫܸܦܠܵܐ ܕܡ̇ܝܘܿܬܼܘܼܬܼܵܐ ܀", ":ܝܲܨܪܵܐ ܡܲܪܝܼܪܵܐ ܚܲܒܼ݂ܫܲܢ", "ܒܒܹܝܬܼ ܐܲܣܝܼܪܹ̈ܐ ܕܠܵܘ̈ܛܵܬܼܵܐ.", ":ܘܐܸܚܲܕܼ ܒܐܲܦܲܝ̈ܢ ܣܵܩܘܿܪܵܐ", "ܕܠܵܐ ܢܸܦܘܿܩ ܡ̣ܢ ܫܘܼܥܒܵܕܹܗ ܀", ":ܡܲܢ̣ܘܼ ܕܲܥܘܝܼܪ ܐܲܟܼܘܵܬܲܢ", "ܡ̣ܢ ܒܘܼܝܵܢܵܐ ܕܘܵܠܝܼܬܼܵܐ.", ":ܕܲܡܕܲܝܲܪ ܒܲܢ ܩܵܛܘܿܠܲܢ", "ܘܠܵܐ ܪܓܼܝܼܫܝܼܢܲܢ ܒܲܥܡܘܼܪܝܗ ܀", ":ܡܲܢ̣ܘܼ ܕܲܚܪܸܫ ܐܲܝܟ ܐ̄ܢܵܫܵܐ", "ܘܠܵܬ ܨܵܐܹ̇ܬܼ ܡܸܫܥܵܐ ܕܚܲܝܵܘ̈ܗܝ.", ":ܕܲܡܓܲܡܲܪ ܝܵܬܹܗ ܟܠܢܵܫ", "ܒܲܚܣܵܡܵܐ ܕܝܲܨܪܹܗ ܒܝܼܫܵܐ ܀", ":ܠܛܝܼܫ ܠܹܗ ܣܲܝܦܵܐ ܕܪܸܥܝܵܢܹܗ", "ܠܚܲܣܵܡܵܐ ܠܘܼܩܒܲܠ ܢܲܦܫܹܗ ܀", ":ܘܡ̇ܐ ܕܲܣܒ݂ܲܪ ܕܲܡܚܵܐ ܚܲܒܼܪܹܗ", "ܗܦܲܟ̣ ܣܲܝܦܹܗ ܡ̣ܚܵܝܗܝ ܥܲܠ ܠܸܒܹܿܗ ܀", ":ܕܣܵܒܲ̇ܪ ܕܲܟܼܢܵܬܹܗ ܩܵܛܹ̇ܠ", "ܒܝܲܕܼ ܡܲܚ̈ܘܵܬܼܵܐ ܕܠܸܫܵܢܹܗ.", ":ܘܠܵܐ ܪܓܼܝܼܫ ܕܲܥܠܵܘܗܝ ܡܸܬܼܗܲܦܟܿܝܼܢ", "ܓܹܐܪܹ̈ܐ ܕܒܲܕܲܪ ܣܸܦ̈ܘܵܬܹܗ ܀", ":ܡܓܲܪܸܓܼ ܗܸܪܬܼܵܐ ܒܟܼܠܥܸܕܵܢ", "ܕܢܸܗܘܸܐ ܐܲܬܼܪܵܐ ܠܲܚܣܵܡܹܗ.", ":ܘܡܲܣܓܸܿܐ ܡܪܲܟܸܿܒܼ ܥܸܠ̈ܠܵܬܼܵܐ", "ܕܢܲܝܬܸܿܐ ܠܓܸܠܝܵܐ ܣܘܼܥܪܵܢܹܗ ܀", ":ܡܲܪܡܸܐ ܛܢܵܢܵܐ ܠܲܦܫܝܼ̈ܛܹܐ", "ܐܲܝܟ ܠܸܩܛܵܐ ܩܕܼܵܡ ܦܵܪܲܚܬܼܵܐ", ":ܘܦܵܪܹܣ ܢܸܫܒܵܘ̈ܗܝ ܩܵܛܘܿܠܹ̈ܐ", "ܘܲܡܦܲܟܲܪ ܟܠ ܡܘܼܫ̈ܚܵܬܼܵܐ ܀", ":ܒܐܸܣܟܹܿܡܵܐ ܕܢܸܟܼܠܵܐ ܡܲܛܥܸܐ", "ܚܲܣܵܡܵܐ ܒܲܟܼܢܵܘܵܬܹ̈ܗ.", ":ܘܐܲܝܟ ܡܵܠܹ̇ܝܟ ܫܲܦܝܼܪ̈ܵܬܼܵܐ", "ܡܚܵܘܸܐ ܢܲܦܫܹܗ ܠܘܵܬܼ ܐ̄ܢܵܫܵܐ ܀", ":ܠܒܼܝܼܫ ܟܠܢܵܫ ܟܲܪܝܘܼܬܼ ܢܲܦܫܵܐ", "ܘܲܡܥܲܛܲܦ ܫܸܡ ܚܵܘܣܵܢܵܐ.", ":ܘܥܵܢܹ̇ܐ ܫܠܵܡܵܐ ܒܣܸܦܘܵܬܹ̈ܗ", "ܘܲܠܛܝܼܫ ܣܲܝܦܵܐ ܒܪܸܥܝܵܢܹܗ ܀", ":ܡܲܟܼܪܸܐ ܘܚܲܫܝܼܫ ܥܲܠ ܚܲܒܼܪܹܗ", "ܐܲܝܟ ܚܵܐܹ̇ܣ ܥܲܠ ܗܲܕܵܡܹܗ.", ":ܘܚܵܐܲ݁ܪ ܕܐܸܡܲܬܼܝ ܢܸܫܟܲܚ ܠܹܗ", "ܦܸܠܥܵܐ ܠܡܸܓܼܡܲܪ ܨܸܒܼܝܵܢܹܗ ܀", ":ܫܵܐܘܿܠ ܕܲܬܼܪܹܝܢ ܢܸܬܼܟܲܢܹܐ", "ܚܲܣܵܡܵܐ ܕܣܵܢܹ̇ܐ ܠܐܲܚܵܘ̈ܗܝ.", ":ܕܲܡܒܲܝܲܐ ܗ̄ܘ̣ܵܐ ܟܲܕܼ ܩܵܪܹ̇ܐ", "ܒܹܪܝ ܕܵܘܝܼܕܼ ܒܲܢܟܼܝܼܠܘܼܬܼܵܐ ܀", ":ܕܸܡܥܹ̈ܐ ܕܢܸܟܼܠܵܐ ܡܲܫܦܲܥ ܗ̄ܘ̣ܵܐ", "ܫܵܐܘܿܠ ܠܘܼܩܒܲܠ ܒܲܪ ܐܝܼܫܲܝ.", ":ܘܦܘܼܡܹܗ ܡܠܸܐ ܗ̄ܘ̣ܵܐ ܚܸܢ̈ܓܼܵܬܼܵܐ", "ܘܪܸܥܝܵܢܹܗ ܠܵܛܹ̇ܫ ܣܲܝܦܵܐ ܀", ":ܒܣܸܦ̈ܘܵܬܹܗ ܒܹܪܝ ܩܵܪܹܐ ܗ̄ܘ̣ܵܐ", "ܘܣܵܢܹ̇ܐ ܒܟܲܣܝܘܼܬܼ ܚܘܼܫܵܒܹܗ.", ":ܠܸܫܵܢܹܗ ܡܬܲܪܓܸܿܡ ܫܲܦܝܼܪ", "ܘܲܦܬܼܝܼܠ ܡܲܡܠܠܵܐ ܕܪܸܥܝܵܢܹܗ ܀", ":ܩܵܪܹܐ ܕܲܗܦܘܿܟ ܠܵܐ ܬܸܕܼܚܲܠ", "ܒܹܪܝ ܕܵܘܝܼܕܼ ܠܵܐ ܐܲܒܼܐܸܫ ܠܵܟ.", ":ܘܲܠܛܝܼܫ ܠܹܗ ܡܲܚܫܲܒܼܬܹܗ", "ܐܲܝܟ ܓܲܢܵܒܼܵܐ ܠܘܵܬܼ ܩܸܛܠܵܐ ܀", ":ܡܕܲܡ̈ܥܵܢ ܥܲܝܢܹ̈ܐ ܚܢܝܼܓܼܵܐܝܼܬܼ", "ܘܩܵܥܹ̇ܐ ܦܘܼܡ̇ܐ ܢܟܼܝܼܠܵܐܝܼܬܼ.", ":ܟܡܝܼܪ ܦܲܪܨܘܿܦܵܐ ܨܢܝܼܥܵܐܝܼܬܼ", "ܘܲܡܣܵܘܲܚ ܠܸܒܵܐ ܠܲܕܡܵܐ ܀", ":ܪܵܡ̇ܙܝܼܢ ܙܵܘܥܹ̈ܐ ܓܵܘܵܝܹ̈ܐ", "ܠܪܸ̈ܓܼܫܹܐ ܕܦܲܓܼܪܵܐ ܒܲܪ̈ܵܝܹܐ.", ":ܕܐܲܣܓܵܘ ܘܪܲܟܸܿܒܼܘ ܥܸܠ̈ܠܵܬܼܵܐ", "ܕܐܸܣܟܲܡܹ̈ܐ ܕܟܲܕܵܒܼܘܼܬܼܵܐ ܀", ":ܪܸܥܝܵܢܵܐ ܠܒܼܝܼܒ̣ ܥܲܠ ܩܸܛܠܵܐ", "ܒܲܕܼܡܘܼܬܼܵܐ ܕܩܲܣܛܘܼܢܵܪܵܐ.", ":ܘܠܸܫܵܢܵܐ ܡܲܟܿܝ̣ܟ ܩܵܠܹܗ", "ܐܲܝܟ ܪܵܚ̇ܡܵܐ ܠܘܵܬܼ ܚܲܒܿܝܼܒܹܗ ܀", ":ܐܘܿ ܚܣܵܡܵܐ ܟܡܵܐ ܡܲܪܝܼܪ ܐܲܢ̄ܬܿ", "ܘܠܲܝܬܿ ܦܸܚܡܵܐ ܠܲܢܟܼܝܼܠܘܼܬܼܵܟ.", ":ܘܥܵܘ̣ܠܵܐ ܕܟܼܠܵܗ̇ ܥܵܡܲܪܬܵܐ", "ܠܵܐ ܣܵܦܹ̇ܩ ܥܲܡ ܒܝܼܫܘܼܬܼܵܟ ܀", ":ܐܘܿ ܢܸܟܼܠܵܐ ܕܲܢܟܼܝܼܠ ܟܠܹܗ", "ܘܠܲܝܬܼ ܒܹܗ ܕܘܼܟܿܬܼܵܐ ܕܲܦܫܝܼܛܵܐ.", ":ܐܘܿ ܨܢܝܼܥܵܐ ܕܡܲܕܸܿܐ ܟܠܫܵܥ", "ܡܸܪܬܼܵܐ ܒܲܕܼܡܘܼܬܼ ܚܲܠܝܘܼܬܼܵܐ ܀", ":ܐܘܿ ܟܸܢܵܪܵܐ ܕܲܡܪܲܟܲܒܼ", "ܒܡܵܢܹ̈ܐ ܕܲܡܼܬܲܚ ܨܸܢ̈ܥܵܬܼܵܐ.", ":ܐܘܿ ܐܲܒܿܘܼܒܼܵܐ ܪܲܓܿܘܼܙܵܐ", "ܕܙܵܡܲܪ ܩܵܠܹܗ ܕܣܲܡ ܡ̇ܘܬܵܐ ܀", ":ܚܠܸܐ ܘܲܪܓܼܝܼܓܼ ܩܵܠ ܢܸܥ̈ܡܵܬܹܗ", "ܟܲܕܼ ܙܵܡܲ݁ܪ ܟܲܕܵܒܼܵܐܝܼܬܼ.", ":ܘܟܲܣܝܵܐ ܒܫܘܼܠܵܡ ܩܝܼܢܵܬܹ̈ܗ", "ܡܸܪܲܬܼ ܡ̇ܘܬܵܐ ܠܫܵܡܘܿܥܵܘ̈ܗܝ ܀", ":ܡܚܲܬܼܚܸܬܼ ܫܸܡܥܵܐ ܕܲܙܡ̇ܪܹܗ", "ܠܟܼܠ ܐܸܕܼܢܹ̈ܐ ܕܲܢܨܘܼܬܼܢܵܝܗܝ.", ":ܘܡ̇ܐ ܕܲܡ̣ܛܵܐ ܩܵܠܹܗ ܠܢܲܦܫܵܐ", "ܕܲܠܚܵܗ̇ ܘܝܲܒܸܿܠ ܫܲܦܝܘܼܬܼܵܗ̇ ܀", ":ܒܐܸܣܟܹܿܝܡ ܪܵܚ̇ܡܵܐ ܡܸܬܼܕܲܡܸܐ", "ܒܫܘܼܪܵܝ ܡܲܡܠܠܹܗ ܩܲܕܼܡ̇ܝܵܐ.", ":ܘܒܼܝܼܫܵܐ ܚܲܪܬܼܵܐ ܕܦܸܬܼܓܼܵܡܹܗ", "ܡ̣ܢ ܣܵܢ̇ܐܵܐ ܘܡ̣ܢ ܩܵܛ̇ܘܿܠܵܐ ܀", ":ܒܫܵܐܘܿܠ ܢܸܚܙܸܐ ܒܝܼܫܘܼܬܹܗ", "ܕܲܟܼܡܵܐ ܐܲܫܕ̣ܵܗ̇ ܥܲܠ ܕܵܘܝܼܕ.", ":ܘܟܲܕܼ ܛܵܒܼ ܓܲܠܝܵܐ ܐܲܝܟ ܫܸܡܫܵܐ", "ܟܲܣܝܵܗ̇ ܒܐܸܣܟܹܿܝܡ ܟܲܪܝܘܼܬܼܵܐ ܀", ":ܠܫܵܐܘܿܠ ܢܸܚܙܘܿܢ ܚܲܣܵܡܹ̈ܐ", "ܕܣܲܡܝܹܗ ܚܣܵܡܵܐ ܠܪܸܥܝܵܢܹܗ.", ":ܘܠܵܐ ܚ̣ܙܵܐ ܫܘܼܦܪܵܐ ܕܢܸܨܚܵܢܵܘ̈ܗܝ", "ܕܒܲܪ ܐܝܼܫܲܝ ܕܲܟܼܡܵܐ ܪܓܼܝܼܓܼܝܼܢ ܀", ":ܒܹܗ ܢܸܬܼܒܲܩܘܿܢ ܚܲܪ̈ܡ̇ܢܹܐ", "ܕܣܵܢܹ̇ܝܢ ܡܲܓܵܢ ܕܐܲܚܲܝ̈ܗܘܿܢ.", ":ܕܥܲܠ ܕܐܲܣܓܿܝܼ ܘܲܣܩܲܪ ܣܲܓܿܝܼ", "ܩܲܛܠܹܗ ܚܣܵܗܵܐ ܒܝܲܕܼ ܥܘܼܪ̈ܠܹܐ ܀", ":ܢܸܗܘܸܐ ܕܵܘܝܼܕܼ ܡܲܚܙܝܼܬܼܵܐ", "ܠܲܚܣܲܝܼܡܹ̈ܐ ܒܐܘܼ̈ܠܨܵܢܲܝܗܘܿܢ.", ":ܕܣܲܝܒܲܪ ܨܲܥܪܵܐ ܘܲܪܕܼܘܼܦܝܵܐ", "ܫܩ݂ܲܠ ܬܵܓܹܿܗ ܒܚܲܕܼ ܚܘܼܡܣܵܢܗ ܀", ":ܒܢܝܼܫܵܐ ܕܚܘܼܒܹܿܗ ܢܸܬܿܕܲܡܘܿܢ", "ܪ̈ܚܡܲܝ ܚܘܼܒܵܐ ܪܘܼܚܵܢܵܐ.", ":ܕܪܲܟܸܿܒܼ ܩܵܠܹ̈ܐ ܕܐܘܿܠ̈ܝܵܬܼܵܐ", "ܥܲܠ ܩܵܛ̇ܘܿܠܹܗ ܚܢܝܼܓܼܵܐܝܼܬܼ ܀", ":ܒܚܲܕܼ ܫܵܐܘܿܠ ܢܹܐܠܲܦ ܟܠܢܵܫ", "ܚܲܪܬܹܗ ܒܝܼܫܬܵܐ ܕܲܚܣܵܡܵܐ.", ":ܘܲܒܼܕܵܘܝܼܕܼ ܢܸܚܙܸܐ ܦܹܐܪ̈ܵܘܗܝ", "ܕܚܘܼܒܵܐ ܕܲܟܼܡܵܐ ܒܲܣܝܼܡܝܼܢ ܀", ":ܒܡܲܠܟܵܐ ܘܡܲܠܟܵܐ ܢܸܬܼܒܲܩܸܐ", "ܚܲܕܼ ܕܲܚܣ݂ܲܡ ܘܲܐ̄ܚܪܹܝܢ ܕܲܚܣܝܼܡ.", ":ܠܚܲܣܵܡܵܐ ܩܲܛ̣ܠܹܗ ܚܣܵܡܵܐ", "ܘܠܲܚܣܝܼܡܵܐ ܐܲܚܝܹܗ ܚܘܼܒܵܐ ܀", ":ܚܣܵܡܵܐ ܒܫܵܐܘܿܠ ܚܵܘܝܼ ܠܲܢ", "ܕܲܟܼܡܵܐ ܣܵܢܹ̇ܐ ܠܩܲܪ̈ܝܼܒܼܵܘܗܝ.", "ܘܚܘܼܒܵܐ ܒܕܼܵܘܝܼܕܼ ܐܲܠܸܦ ܠܲܢ.", "ܕܲܟܼܡܵܐ ܪܵܚܹ̇ܡ ܚܲܒܿܝܼܒܼܵܘ̈ܗܝ ܀", "ܗܵܐ ܓܠ̣ܵܐ ܠܲܢ ܢܸܟܼܠܹܗ ܟܲܣܝܵܐ:", "ܡ̇ܘܬܹܿܗ ܕܫܵܐܘܿܠ ܚܲܣܵܡܵܐ.", ":ܠܵܐ ܢܸܬܼܦܲܟܲܪ ܪܸܥܝܵܢܲܢ", "ܒܢܸܫ̈ܒܹܿܐ ܟܣܲܝܵ̈ܐ ܕܨܸܢܥܵܬܹ̈ܗ ܀", ":ܗܵܐ ܐܲܠܸܦ ܠܲܢ ܒܲܪ ܐܝܼܫܲܝ", "ܕܐܲܝܟܲܢ ܢܸܙܟܸܿܐ ܠܲܟܼܡܹܐܢܵܘ̈ܗܝ.", ":ܢܦܲܟܲܗ ܡܸܪܬܼܵܐ ܕܚܲܣܵܡܹ̈ܐ", "ܒܚܲܠܝܘܼܬܼ ܚܘܼܒܵܐ ܐܲܝܟ ܕܵܘܝܼܕܼ ܀", ":ܢܹܐܡܲܪ ܚܘܼܒܵܐ ܒܦܘܼܡ ܕܵܘܝܼܕܼ", "ܠܲܚܣܵܡܵܐ ܫܵܐܘܿܠ ܕܲܬܼܪܹܝܢ.", ":ܕܡ̇ܢܵܐ ܚܛܹ̇ܝܬܼ ܠܵܟ ܚܲܣܵܡܵܐ", "ܕܪܵܕܦܲܬܼ ܠܝܼ ܒܲܕܼܡܘܼܬܼ ܫܵܐܘܿܠ ܀", ":ܢܸܬܼܿܠ ܕܝܼܢܵܐ ܕܲܛܠܘܼܡܝܹܗ", "ܚܣܝܼܡܵܐ ܠܒܼܵܚܲܪ ܟܲܣ̈ܝܵܬܼܵܐ.", ":ܕܗܘ̤ ܡܚܲܝܸܒܼ ܠܹܗ ܠܚܲܣܵܡܵܐ", "ܒܲܬܼܒܲܥܬܼܵܐ ܐܲܝܟ ܕܲܠܫܵܐܘܿܠ ܀", ":ܒܡܵܘܬܹܿܗ ܕܫܵܐܘܿܠ ܐܸܬܼܟܲܪܙܲܬ̤", "ܬܒܲܥܬܼܵܐ ܩܫܝܼܬܼܵܐ ܕܚܲܣܵܡܹ̈ܐ.", ":ܘܲܒܼܪܘܼܡܪܵܓܹܗ ܕܒܲܪ ܐܝܼܫܲܝ", "ܟܠܝܼܠ ܙܵܟܼܘܼܬܼܵܐ ܕܲܛܠܝܼܡܹ̈ܐ ܀", ":ܠܵܐ ܬܸܟܼܪܸܐ ܛܠܝܼܡ ܒܲܚܣܵܡܵܐ", "ܒܩܵܠ ܨܘܿܚ̈ܝܵܬܹܗ ܕܚܲܣܵܡܵܐ.", ":ܣܲܝܒܲܪ ܘܲܫܬܼܘܿܩ ܐܲܝܟ ܕܵܘܝܼܕܼ", "ܕܬܲܡܠܸܟ ܥܲܡܹܗ ܒܫܘܼܠܵܡܵܐ ܀", ":ܠܵܐ ܬܸܫܬܲܒܼܗܲܪ ܚܲܣܵܡܵܐ", "ܒܡܹܐܟܲܠܩܲܪܨܵܐ ܟܲܕܼܵܒܵܐ.", ":ܕܲܥܬܼܝܼܕܼ ܗ̄ܘ̣ ܕܢܸܥܘܿܠ ܣܲܝܦܵܟ", "ܒܓܼܵܘ ܠܸܒܵܟ ܐܲܝܟ ܕܲܒܼܫܵܐܘܿܠ ܀", ":ܠܵܐ ܬܸܪܢܸܐ ܚܣܵܡܵܐ ܕܲܙܟܲܝܬܿ", "ܠܲܡܲܟܿܝܼܪܹ̈ܐ ܒܲܚܬܼܝܼܪܘܼܬܼܵܐ.", ":ܠܗܘܿܢ ܙܲܟܿܝܼܬܿ ܟܲܕܼ ܠܵܐ ܨܵܒܹ̇ܝܬܿ", "ܕܥܲܙܝܼܘ ܠܘܼܩܒܲܠ ܨܸܢ̈ܥܵܬܼܵܟ ܀", ":ܐܲܢ̄ܬܿ ܚܲܝܵܒܼ ܐܲܢ̄ܬܿ ܡ̣ܢ ܕܲܗ̤ܘܲܝܬܿ", "ܘܠܵܐ ܫܩܝܼܠܵܐ ܠܵܟ ܙܵܟܼܘܼܬܼܵܐ.", ":ܕܗ̤ܝ ܙܵܟܼܘܼܬܼܵܟ ܟܘܼܐܵܪܵܐ ܗ̄ܝܼ", "ܘܢܸܨܚܵܢܵܟ ܒܸܗܬܲܬܼ ܐܲܦܹ̈ܐ ܀", ":ܐܸܡܲܬܼܝ ܐܲܨܠܲܚ ܣܘܼܥܪ݁ܵܢܵܟ", "ܐܸܠܵܐ ܒܓܼܘܼܡܕܵܐ ܣܵܪܘܿܚܵܐ.", ":ܘܐܲܝܟܵܐ ܙܟܼܵܐ ܢܸܟܼܠܵܟ ܣܲܢܝܵܐ", "ܐܸܠܵܐ ܒܚܘܼܬܼܪܵܐ ܡܲܪܵܚܵܐ ܀", ":ܣܲܡܝܵܐ ܐܲܢ̄ܬܿ ܓܠܝܼܙ ܡ̣ܢ ܢܘܼܗܪܵܐ", "ܘܠܵܐ ܡܸܬܼܒܲܩܹܝܬܿ ܒܲܫܪܵܪܵܐ.", ":ܘܣܲܢ̈ܝܵܢ ܠܵܟ ܫܲܦܝܪ݁ܵܬܼܵܐ", ":ܘܲܪ̈ܚܝܼܡܵܢ ܠܵܟ ܒܝܼ̈ܫܵܬܼܵܐ", ":ܓܸܠܵܐ ܕܲܒܼܥܲܝܢܹܗ ܕܐܲܚܘܼܟ", "ܚܵܙܹ̇ܐ ܐܲܢ̄ܬܿ ܐܲܝܟ ܩܵܪܝܼܬܼܵܐ.", ":ܘܩܵܪܝܼܬܼܵܐ ܕܲܒܼܒܼܵܒܼܵܬܼ̈ܟ", "ܐܵܦܠܵܐ ܕܐܝܼܬܹܝܗ̇ ܚܵܫܹ̇ܒܼ ܐܲܢ̄ܬܿ ܀", ":ܐܲܦܸܩ ܠܘܼܩܕܼܵܡ ܚܲܣܵܡܵܐ", "ܪܘܼܓܼܙܵܐ ܩܲܫܝܵܐ ܕܪܸܥܝܵܢܵܟ.", ":ܘܗܵܝܕܹܿܝܢ ܕܵܝ̇ܢܲܬܿ ܥܲܡ ܚܲܒܼܪܵܟ", "ܥܲܠ ܒܘܼܨܵܪܵܐ ܕܲܒܼܢܲܦܫܹܗ ܀", ":ܡ̇ܢܵܐ ܡܨܲܠܠܲܬܿ ܙܹܐܦܵܢܵܐ", "ܒܵܩܹ̈ܐ ܘܒܼܵܠ̇ܥܲܬܿ ܚܲܝ̈ܘܵܬܼܵܐ.", ":ܡ̇ܢܵܐ ܡܕܲܟܹܿܝܬܿ ܗܲܕܵܡܹ̈ܐ", "ܘܛܲܡܐܝܼܢ ܙܵܘܥܹ̈ܐ ܓܵܘ̈ܝܹܐ ܀", ":ܠܡܵܢ ܢܵܨܹ̇ܝܬܿ ܥܲܡ ܚܲܛܵܝܹ̈ܐ", "ܐܲܝܟ ܓܵܡ̇ܘܿܪܵܐ ܕܟܹܐܢܘܼܬܼܵܐ.", ":ܐܸܡܲܬܼܝ ܚܵܘܝܼܬܿ ܐܘܼܟܼܦܵܢܵܟ", "ܒܲܬܸܒܲܥܬܼܵܐ ܕܲܚܠܵܽܦ ܩܘܼܫܬܵܐ ܀", ":ܐܘܿܗ ܡܸܢܵܟ ܢܲܟܿܘܼܠܬܼܵܢܵܐ", "ܟܡܵܐ ܡܲܛܥܸܐ ܐܲܢ̄ܬܿ ܒܲܫܪܵܪܵܐ.", ":ܕܟܲܕܼ ܗܘ̤ ܣܵܢ̇ܐܵܐ ܗ̄ܘ̣ ܕܲܢܟܼܝܼܠܹ̈ܐ", "ܛܥܝܼܢ ܐܲܢ̄ܬܿ ܢܝܼܫܹܗ ܢܟܼܝܼܠܵܐܝܼܬܼ ܀", ":ܐܘܿܗ ܡܸܢܵܟ ܣܲܡܝܵܐ ܕܲܬܼܪܹܝܢ", "ܕܲܫܘܸܐ ܠܹܗ ܢܘܼܗܪܵܐ ܘܚܸܫܟܵܐ.", ":ܘܟܲܕܼ ܢܘܼܗܪܵܐ ܡܲܦܲܨܲܚ ܟܠܵܐ ܗ̄ܘ̣", "ܟܡܝܼܪܵܬܼ ܠܘܼܩܒܲܠ ܙܲܠܝܼܩܵܘ̈ܗܝ ܀", ":ܒܵܟ ܢܸܬܿܕܲܡܘܿܢ ܦܵܪ̈ܘܿܫܹܐ", "ܕܲܟܼܡܵܐ ܓܠܝܼܙܲܬܿ ܡ̣ܢ ܩܘܼܫܬܵܐ.", ":ܘܲܥܠܲܝܟ ܢܸܒܼܟܿܘܿܢ ܝܵܕܲܘܿܥܹ̈ܐ", "ܕܟܲܕܼ ܚܲܝ ܐܲܢ̄ܬܿ ܡܝܼܬܼܵܐ ܐ̄ܢܬܿ ܕܲܬܼܪܹܝܢ ܀", ":ܚܲܝܲܝ̈ܟ ܠܵܘ ܚܲܝܹ̈ܐ ܐܸܢܘܿܢ", "ܕܲܡܛܲܠܸܩ ܚܲܝܹ̈ܐ ܒܚܲܝܲܝ̈ܟ.", ":ܘܲܠܘܲܝ ܡ̣ܝܼܬܿܬܿ ܡ̣ܢ ܫܘܼܪܵܝܵܐ", "ܘܒܲܛܝܼܠ ܗ̄ܘ̣ܵܐ ܡ̇ܘܬܵܐ ܒܡܵܘܬܵܟ ܀", ":ܐܲܢ̄ܬܿ ܗ̄ܘ̣ ܕܪܲܫ̣ܬܵܗ̇ ܩܲܕܼܡ̇ܝܑܬܼ", "ܠܐܘܼܪܚܵܐ ܕܡ̇ܘܬܵܐ ܥܲܠ ܐ̄ܢܵܫܵܐ.", ":ܘܐܸܠ̣ܘ ܐܲܪܦܝܼ ܨܸܢ̈ܥܵܬܼܵܟ", "ܟܒܲܪ ܠܵܐ ܐܲܡܠܸܟ ܡ̇ܪܘܿܕܼܵܐ ܀", ":ܐܵܪܵܐ ܣܵܢ̇ܐܐ ܕܐ̄ܢܵܫܘܼܬܼܵܐ", "ܡ̇ܢܵܐ ܚܛܵܬ̤ ܠܵܟ ܐ̄ܢܵܫܘܼܬܿܢ.", ":ܕܲܩܛܲܠ̣ܬܵܢ ܡ̣ܢ ܫܘܼܪܵܝܵܐ", "ܘܠܵܐ ܣܵܒܼ̇ܥܲܬܿ ܡ̣ܢ ܚܘܼܒܵܠܲܢ ܀", ":ܐܵܪܵܐ ܨܗܸܐ ܠܲܕܼܡ̇ܐ ܕܐ̄ܢܵܫܵܐ", "ܟܲܕܿܘܼ ܪܓܼܝܼܓܲܬܿ ܠܐܲܒܼܕܵܢܲܢ.", ":ܦܘܼܫ ܩܲܠܝܼܠ ܡ̣ܢ ܚܲܪܡܘܼܬܼܵܟ", "ܘܐܲܪܦܵܐ ܣܪܝܼܕܼܵܐ ܠܲܟܼܝܵܢܲܢ ܀", ":ܡ̇ܢܵܐ ܫܓܼܝܼܪܲܬܿ ܒܲܛܢܵܢܵܐ", "ܘܝܵܩ̇ܕܲܬܿ ܠܘܼܩܒܲܠ ܦܘܼܪܩܵܢܲܢ.", ":ܟܠܝܼ ܚܸܡܬܼܵܐ ܕܫܲܠܗܹܒܼܝܼܬܼܵܟ", "ܕܠܵܐ ܬܛܲܠܸܩ ܠܲܢ ܟܠ ܡ̣ܢ ܟܠܹܗ ܀", ":ܡܲܢ ܕܹܝܢ ܥܲܩ̣ܪܹܗ ܠܥܸܩܵܪܵܟ", "ܘܦܲܣܩܵܗ̇ ܠܡܵܘܥܝܼܬܼ ܒܝܼܫܘܼܬܼܵܟ.", ":ܕܠܵܐ ܬܚܲܠܸܦ ܬܸܛܥܲܢ ܦܹܐܪܹ̈ܐ", "ܕܡܲܡܲܪܝܼܢ ܚܲܠܝܘܼܬܼ ܛܵܒܼܵܬܼ̈ܐ ܀", ":ܠܘܲܝ ܕܹܝܢ ܐܸܬܼܚܲܒܲܠ ܙܲܪܥܵܟ", "ܘܠܵܐ ܐܸܬܼܪܲܟܲܒ̣ ܬܘܼܩܵܢܵܟ.", ":ܠܘܲܝ ܠܵܐ ܦܸܬܼܚܲܬ̤ ܝܵܠܹܕܿܬܵܟ", "ܬܲܪܥܵܐ ܒܐܲܦܲܝ̈ ܡܲܦܲܩܬܵܟ ܀", ":ܠܵܘ ܠܵܟ ܣܲܓܦܲܬ̤ ܒܝܼܫܘܼܬܼܵܟ", "ܐܸܠܵܐ ܠܟܼܠܢܵܫ ܫܲܘܝܵܐܝܼܬܼ.", ":ܘܐܵܦ ܐܲܝܢܵܐ ܕܲܡܩܲܛܪܸܓܼ ܠܵܟ", "ܬܘܼܩ̈ܠܵܬܼܵܐ ܩܵܢܹ̇ܐ ܒܫܲܪܒܵܟ ܀", ":ܒܫܲܪܒܵܟ ܫܲܚܝ̣ܩܘܼܢܝ ܚܘܼܫܵܒܲܝ̈", "ܕܐܸܓܼܠܹܐ ܣܲܢܝܘܼܬܼ ܒܝܼܫܘܼܬܼܵܟ.", ":ܘܲܚܣ݂ܲܢܬܲܢܝ ܡܲܪܝܼܪܘܼܬܼܵܟ", "ܘܢܸܦܩܹ̇ܬܼ ܠܝܼ ܠܒܲܪ ܡ̣ܢ ܛܲܟܸܣܵܐ ܀", ":ܒܲܣܒܼܝܼܣܘܼܬܼ ܢܸܟܼܠܲܝ̈ܟ ܬܸܡܗܹ̇ܬܼ", "ܘܐܸܬܼܥܲܕܿܠܹܬܼ ܒܲܡܬܲܩܢܵܢܵܟ.", ":ܘܟܲܕܼ ܣܸܒܼܪܹܬܼ ܕܠܵܐ ܡܲܟܸܿܣ ܐ̄ܢܵܐ", "ܠܲܩܢܘܿܡܝ ܚܲܝܒܹܬܼ ܕܐܸܬܼܥܲܕܲܠ ܀", ":ܐܘܿ ܟܡܵܐ ܡܲܟܿܝܵܐ ܒܝܼܫܘܼܬܼܵܟ", "ܠܚܲܒܿܝܼܒܲܝ̈ܟ ܘܲܠܣܵܩܘܿܪ̈ܲܝܟ.", ":ܘܐܸܢ ܩܲܠܣܵܟ ܐ̄ܢܵܫ ܫܘܼܢܵܩܵܐ ܗ̄ܘ̣", "ܘܐܸܢܗܘ̤ ܕܓܲܢܝܵܢ ܥܸܕܼܠܵܝܵܐ ܀", ":ܥܸܕܠܹ̇ܬܼ ܕܥܲܠ ܡ̇ܢ ܐܸܬܿܬܲܩܲܢܬܿ", "ܕܲܚܙܹ̇ܝܬܼ ܚܲܪܒܵܐ ܕܲܩܛܝܼܠܲܝ̈ܟ.", ":ܘܲܬܼܘܵܢܝ ܪܸܥܝܵܢܝ ܕܐܸܬܿܕܲܟܼܪܹܬܼ", "ܕܒܼܝܼܫܘܼܬܼܵܟ ܕܠܵܘ ܕܲܟܼܝܵܢܵܐ ܗ̄ܝܼ ܀", ":ܒܲܪ ܚܹܐܪܹ̈ܐ ܒ̣ܪܵܟ ܒܵܪܘܿܝܵܐ", "ܘܥܲܒܼܕܵܟ ܡ̇ܪܵܐ ܕܨܸܒܼܝܵܢܵܟ.", ":ܘܕܸܝܼܠܵܟ ܐܸܢܹܝܢ ܬܲܪ̈ܬܲܝܗܹܝܢ", "ܠܡܸܦܪܲܫ ܩܘܼܫܬܵܐ ܡ̣ܢ ܙܹܐܦܵܐ ܀", ":ܠܵܐ ܡ̇ܪܝ ܬܲܩܸܨ ܠܝܼ ܗܵܕܹܐ", "ܕܐܸܬܼܥܲܕܿܠܹܬܼ ܡܲܪܵܚܵܐܝܼܬܼ.", ":ܘܩܲܛܪܸܓܼܬܹܿܗ ܠܝܲܨܪܵܐ ܒܝܼܫܵܐ", "ܕܡ̇ܘܥܸܐ ܚܣܵܡܵ ܡܲܪܝܼܪܵܐ ܀", ":ܠܲܝܬܿ ܠܹܗ ܩܢܘܿܡ̇ܐ ܠܲܚܣܵܡܵܐ", "ܕܕܲܡ ܫܲܦܝܼܪ ܥܸܕܼܠܹ̇ܬܼ ܪܸܡܙܹܗ.", ":ܝܲܨܪܲܢ ܗ̄ܘ̣ ܕܚܵܣܹ̇ܡ ܟܠܢܵܫ", "ܒܫܲܦܝܼܪܵܬܼܵܐ ܕܲܚܕܵܕܹ̈ܐ ܀", ":ܝܲܨܲܪܲܢ ܡ̇ܘܠܸܕܼ ܠܲܚܣܵܡܵܐ", "ܘܲܡܪܲܒܸܿܐ ܠܹܗ ܒܨܸܢ̈ܥܵܬܼܵܐ.", ":ܘܡܵܐ ܕܐܸܬܼܓܲܡܪܲܬ̤ ܒܝܼܫܘܼܬܹܗ", "ܕܲܠܚܹ݂ܗ ܠܥܵܠܡܵܐ ܒܚܲܕܼ ܦܹܐܪ̈ܵܘܗܝ ܀", ":ܐܵܦܠܵܐ ܝܲܨܪܲܢ ܠܵܐ ܐܝܼܬܼܵܘܗܝ", "ܩܢܘܿܡ̇ܐܝܼܬܼ ܒܸܠܥܵܕܼ ܢܲܦܫܵܐ.", ":ܦܵܪܘܿܫܘܼܬܼܵܐ ܗ̄ܝܼ ܕܲܒܼܢܲܦܫܵܐ", "ܕܡܸܣܬܲܥܪܵܐ ܒܟܼܠ ܐܸܣܟܹܿܡܝܼ̈ܢ ܀", ":ܢܲܦܫܵܐ ܗ̄ܝܼ ܡ̇ܪܬܹܿܗ ܕܒܲܪܢܵܫܵܐ", "ܕܫܲܠܝܼܛܵܐ ܒܙܵܘܥܹ̈ܐ ܘܪܸ̈ܓܼܫܹܐ.", ":ܗܘ̤ܝ ܡܕܲܒܿܪܵܐ ܠܹܗ ܠܲܟܼܝܵܢܵܐ", "ܐܲܝܟ ܡ̇ܐ ܕܨܵܒ̇ܐ ܨܸܒܼܝܵܢܵܗ̇ ܀", ":ܒܢܲܦܫܲܢ ܣܝܼ̈ܡܵܢ ܬܲܪ̈ܬܲܝܗܹܝܢ", "ܛܵܒܼܬܼܵܐ ܘܒܼܝܼܫܬܵܐ ܫܲܘܝܵܐܝܼܬܼ.", ":ܘܗ̤ܝ ܓܵܒܲܝܵܐ ܐܲܝܟ ܒܘܼܚܪܵܢܵܗ̇", "ܠܡܸܣܲܪ ܗܵܕܹܐ ܥܲܠ ܗܵܕܹܐ ܀", ":ܪܟܼܝܼܒܼܵܐ ܢܲܦܫܵܐ ܥܲܠ ܦܲܓܼܪܵܐ", "ܐܲܝܟ ܗܸܢܝܘܿܟܼܵܐ ܠܡܲܪܟܲܒܼܬܼܵܐ.", ":ܘܲܡܕܲܒܿܪܵܐ ܠܹܗ ܠܒܲܪܢܵܫܵܐ", "ܒܥܲܪ̈ܩܲܝ ܙܵܘܥܹ̈ܐ ܕܟܲܣܝܼܘܼܬܹܗ ܀", ":ܪܵܗ̇ܛܝܼܢ ܪܸ̈ܓܼܫܹܐ ܒܲܪ̈ܵܝܹܐ", "ܐܲܝܟ ܪ̈ܲܟܼܫܵܐ ܒܐܸܣܛܵܕܼܝܼܘܿܢ.", ":ܘܚܵܐܹ̈ܨ ܗܵܘܢܵܐ ܘܲܡܪܲܦܸܐ", "ܒܐܝܼ̈ܕܲܝܵܐ ܙܵܘܥܸ̈ܐ ܕܢܲܦܫܵܐ ܀", ":ܟܕܼܝܼܢ ܦܲܓܼܪܵܐ ܘܪܵܗܹ̇ܛ ܟܠܫܵܥ", "ܠܐܲܝܟܵܐ ܕܨܵܒܹ̇ܐ ܗܸܢܝܘܿܟܼܵܐ.", ":ܘܲܡܕܲܒܿܪܝܼܢ ܙܵܘܥܹ̈ܐ ܘܪܸ̈ܓܼܫܹܐ", "ܐܲܝܟ ܕܨܵܒܹ̇ܐ ܪܲܟܵܒܼܵܐ ܀", ":ܩܵܥܹ̇ܐ ܟܠܢܵܫ ܪܸܥܝܵܢܵܐ", "ܠܘܵܬܼ ܪܸ̈ܓܼܫܹܐ ܕܲܛܥܝܼܢܝܼܢ ܠܹܗ.", ":ܘܲܡܛܲܟܸܿܣ ܟܠܹܗ ܓܘܼܫܡܵܐ", "ܐܲܝܟ ܪܲܒܿ ܚܲܝܠܵܐ ܠܡܲܫܪܝܼܬܹܗ ܀", ":ܗܵܐ ܝܼܠܸܦ̣ܢܲܢ ܡ̣ܢ ܢܲܦܫܲܢ", "ܕܲܕܢܲܦܫܲܢ ܗ̄ܝܼ ܚܹܐܪܘܼܬܲܢ.", ":ܘܠܵܘ ܐܲܣܝܼܪܵܐ ܗ̄ܘ̣ ܒܲܪܢܵܫܲܢ", "ܕܢܸܗܘܸܐ ܐܲܬܼܪܵܐ ܠܥܸܕܼܠܵܝܲܢ ܀", ":ܗܵܐ ܚܵܘܝܼ ܠܲܢ ܨܸܒܼܝܵܢܲܢ", "ܕܨܸܒܼܝܵܢܲܢ ܚܵܛܹ̇ܐ ܘܬܼܵܐܹ̇ܒܼ.", ":ܘܠܵܐ ܗ̄ܘ̣ܵܐ ܩܛܝܼܪܵܐ ܕܵܒܲܪ ܠܲܢ", "ܠܐܲܝܕܵܐ ܕܠܵܐ ܡܢܵܚ ܨܸܒܼܝܵܢܲܢ ܀", ":ܗܵܐ ܕܠܵܬ̤ ܠܲܢ ܦܵܪܘܿܫܘܼܬܲܢ", "ܕܕܝܠܹܗ ܐܸܢܹܝܢ ܚܸܟܼ̈ܡܵܬܼܵܐ.", ":ܘܗ̤ܝ ܦܵܪܫܵܐ ܠܡܸܛܥܲܢ ܫܲܦܝܼܪ", "ܘܲܠܡܸܚܣܲܡ ܥܵܘ̇ܠܵܐܝܼܬܼ ܀", ":ܕܝܼܠܵܗ̇ ܗ̄ܘ̣ ܚܣܵܡܵܐ ܣܲܡܝܵܐ", "ܕܲܓܼܠܝܼܙ ܡ̣ܢ ܢܘܼܗܪܵܐ ܕܚܘܼܒܵܐ.", ":ܕܝܼܠܵܗ̇ ܗ̄ܘ̣ ܛܢܵܢܵܐ ܣܲܟܼܠܵܐ", "ܕܠܵܐ ܡܸܬܼܒܲܝܲܢ ܘܵܠܝܼܬܼܵܐ ܀", ":ܕܝܼܠܵܗ̇ ܗ̄ܘ̣ ܢܸܒܼܥܵܐ ܕܡܲܪܕܸܿܐ", "ܣܲܡ ܚܲܝܹ̈ܐ ܘܡܸܪܲܬܼ ܡ̇ܘܬܵܐ.", ":ܗܝ̤ ܙܵܪܥܵܐ ܚܲܠܝܘܼܬܼ ܫܲܝܢܵܐ", "ܘܡܸܢܵܗ̇ ܫܵܘܲ݁ܚ ܚܸܪܝܵܢܵܐ ܀", ":ܡ̇ܕܹܝܢ ܨܸܒܼܝܵܢܲܢ ܢܸܥܕܿܘܿܠ", "ܘܠܵܐ ܗ̄ܘ̣ܵܐ ܠܡܲܬܼܩܸܢ ܠܲܟܼܝܵܢܲܢ.", ":ܕܨܸܒܼܝܵܢܲܢ ܗ̄ܘ̣ ܕܡܲܣܢܹܐ ܠܹܗ", "ܠܫܘܼܦܪܵܐ ܕܢܲܦܫܲܢ ܒܲܪ ܚܹܐܪܹ̈ܐ ܀", ":ܡܢܲܢ ܚܹܐܪܘܼܬܲܢ ܢܸܪܫܸܐ", "ܘܠܵܐ ܗ̄ܘ̣ܵܐ ܠܝܵܗܹ̇ܒܼ ܚܸܟܼ̈ܡܵܬܼܵܐ.", ":ܕܚܹܐܪܘܼܬܲܢ ܗ̄ܝ̣ ܡܸܬܼܪܲܢܝܵܐ", "ܠܡܸܣܥܲܪ ܫܲܦܝܼܪ ܐܵܘ ܕܲܣܢܹܐ ܀", ":ܬܵܘ ܡ̇ܕܹܝܢ ܢܹܐܡܲܪ ܕܝܼܢܵܐ", "ܥܲܡ ܚܹܐܪܘܼܬܼܵܐ ܕܨܸܘܼܬܼܵܐ ܕܨܸܒܼܝܵܢܲܢ.", ":ܘܲܢܩܲܛܪܸܓܼ ܦܵܪܘܿܫܘܼܬܲܢ", "ܡ̣ܢ ܢܵܡܘܿܣܹ̈ܐ ܕܲܟܼܝܵܢܲܢ ܀", ":ܢܹܐܡܲܪ ܠܵܗ̇ ܠܚܹܐܪܘܼܬܼ ܢܲܦܫܲܢ", "ܕܥܲܠ ܡ̇ܢ ܚܵܣ̇ܡܲܬܼܝ ܒܲܩܢܘܿܡܹܟܼܝ.", ":ܘܡ̇ܢܵܐ ܣܵܩ̇ܪܲܬܿܝ ܒܝܼܫܵܐܝܼܬܼ", "ܠܵܐ̄ܚܝܵܢܘܼܬܼܵܐ ܕܩܲܪ̈ܝܼܒܲܝܟܿܝ ܀", ":ܡ̇ܢܵܐ ܣܵܬܼ̇ܪܲܬܿܝ ܒܸܢܝܵܢܵܐ", "ܕܲܡܪܲܟܲܒܼ ܒܥܲܪ̈ܩܲܝ ܚܘܼܒܵܐ.", ":ܡ̇ܢܵܐ ܡܪܲܦܝܲܬܿܝ ܐܲܣܵܪܵܐ", "ܕܚܲܝܨܹܗ ܪܸܡܙܵܐ ܡܫܲܝܸܢ ܟܠ ܀", ":ܠܡܵܢ ܠܵܐ ܕܵܝ̇ܢܲܬܿܝ ܟܹܐܢܵܐܝܼܬܼ", "ܐܲܝܟ ܕܲܦܐܹܐ ܠܦܵܪܘܿܫܘܼܬܹܟܼܝ.", ":ܠܡܵܢ ܠܵܐ ܡܲܟܿܣܲܬܿܝ ܠܲܩܢܘܿܡܹܟܼܝ", "ܐܲܝܟ ܡ̇ܐ ܕܥܵܕܠܲܬܿܝ ܠܲܐ̄ܚܪ̈ܵܢܹܐ ܀", ":ܠܡܵܢ ܠܵܐ ܚܵܙ̇ܝܲܬܼܝ ܣܲܢ̈ܝܵܬܹܟܼܝ", "ܒܡܲܚܙܝܼܬܼܵܐ ܫܦܝܼܬܼܵܐ ܕܗܵܘܢܵܐ.", ":ܠܡܵܢ ܠܵܐ ܡ̇ܪܩܲܬܿܝ ܟܘܼܬܼܡ̇ܬܹ̈ܟܼܝ", "ܒܚܘܼܒܵܐ ܡܕܲܟܸܿܐ ܟܠ ܡܘܼܡܝܼ̈ܢ ܀", ":ܠܡܵܢܵܐ ܪܵܡ̇ܐ ܒܲܪܬܼ ܩܵܠܹܟܼܝ", "ܟܲܪ ܬܵܒܼܥܲ݁ܬܿܝ ܠܐܲܝܢܵܐ ܕܡܲܥܘܸܠ.", ":ܘܚܵܪܫܲܬܿܝ ܝܲܬܿܝܼܪ ܡ̣ܢ ܚܲܪܫܵܐ", "ܠܘܵܬܼ ܬܲܒܼ̈ܥܵܬܼܵܐ ܕܲܩܢܘܿܡܹܟܼܝ ܀", ":ܠܡܵܢ̇ܐ ܥܵܕܼܠܲܬܿ ܚܲܣܵܡܵܐ", "ܠܐܲܝܢܵܐ ܕܚܵܣܹ̇ܡ ܣܲܟܼܠܵܐܝܼܬܼ.", ":ܣܢܹܐ ܟܠܹܗ ܠܡܵܢ ܣܵܢܹ̇ܐ ܐܲܢ̄ܬܿ", "ܠܐܲܝܢܵܐ ܕܣܵܢܹ̇ܐ ܠܲܟܼܢܵܬܹܗ ܀", ":ܡܕܼܵܘܕܵܐ ܐܲܝܟܲܢ ܡܸܫܬܲܟܼܚܵܐ ܐܢ̄ܬܿ", "ܠܡܲܬܼܩܵܢܘܼ ܠܐܲܝܢܵܐ ܕܲܫܓܼܝܼܫ.", ":ܡܠܸܐ ܡܘܼܡܹ̈ܐ ܐܲܝܟܲܢ ܒܵܥ̇ܝܬܿ", "ܕܲܬܼܫܝܼܓܼ ܨܵܐܬܼܵܐ ܕܲܐ̄ܚܪ̈ܵܢܹܐ ܀", ":ܕܘܼܢ ܠܲܩܢܘܿܡ̇ܟ ܩܲܕܼܡܵܝܑܬܼ", "ܘܥܘܿܠ ܠܲܒܼܨܵܬܼܵܐ ܕܣܘܼܥܪ̈ܵܢܲܝܟ.", ":ܘܲܚܙܝܼ ܕܟܼܠܵܟ ܚܲܝܵܒܼ ܐܲܢ̄ܬܿ", "ܘܲܡܡܲܫܟܲܢ ܐܲܢ̄ܬܿ ܒܲܚܛܵܗܲܝ̈ܟ ܀", ":ܩܛܝܼܠ ܐܲܢ̄ܬܿ ܒܣܲܝܦܵܐ ܕܲܚܣܵܡܵܟ", "ܘܠܵܐ ܪܓܼܝܼܫ ܐܲܢ̄ܬܿ ܒܵܗ̇ ܒܲܡܚܘܿܬܼܵܟ.", ":ܡܝܼܬܼ ܐܲܢ̄ܬܿ ܘܲܩܒܼܝܼܪ ܟܲܕܼ ܚܲܝ ܐܲܢ̄ܬܿ", "ܘܠܵܐ ܡܦܵܣܲܬܿ ܒܵܗ̇ ܒܡܝܼܬܼܘܼܬܼܵܟ ܀", ":ܢܲܗܝܼܪ ܕܸܠܩܵܐ ܕܪܸܥܝܵܢܵܟ", "ܠܡܸܚܙܵܐ ܡܘܼܡ̈ܐ ܕܲܐ̄ܚܪ̈ܵܢܹܐ.", "ܘܲܣܡܹܝܬܿ ܟܠܵܟ ܥܲܡ ܟܠܵܟ", "ܠܡܸܒܼܚܲܪ ܥܵܘ̣ܠܵܐ ܕܲܩܢܘܿܡ̇ܟ ܀", ":ܥܪܝܼܡ ܐܲܢ̄ܬܿ ܒܲܕܼܡܘܼܬܼ ܣܹܘܦܲܣܛܵܐ", "ܠܪܹܫܵܢܵܐ ܕܲܟܼܢܵܘܵܬܼܵܟ.", "ܘܗܸܕܼܝܘܿܛ ܐܲܢ̄ܬܿ ܡ̣ܢ ܗܸܕܼܝܘܿܛܹ̈ܐ:", "ܠܲܡܩܲܛܪܵܓܼܘܼ ܣܲܢ̈ܝܵܬܼܵܟ ܀", ":ܣܢܹܐܓܼܪܵܐ ܐܢ̄ܬܿ ܕܲܚܠܵܦ ܟܹܐܢܘܼܬܼܵܐ", "ܡ̇ܐ ܕܡܲܟܿܣܲܬܿ ܟܲܕܵܒܼܵܐܝܼܬܼ.", ":ܘܥܵܠܘܿܒܼܵܐ ܐܢ̄ܬܿ ܡ̇ܐ ܕܡܸܬܿܬܲܒܼܥܲܬܼ", "ܥܒܼܵܪ ܦܘܼܩܕܵܢܵܐ ܕܣܲܟܼܠܘܼܬܼܵܟ ܀", ":ܒܚܘܼܬܼܪܵܐ ܡܚܲܝܒܲܬܿ ܠܲܐ̄ܚܪ̈ܵܢܹܐ", "ܘܲܒܼܓܼܘܼܡܕܵܐ ܡܙܲܟܹܿܝܬܿ ܢܲܦܫܵܟ.", ":ܘܟܲܕܵܒܼܵܐܝܼܬܼ ܡܲܦܸܩ ܐܲܢ̄ܬܿ", "ܓܙܵܪ ܕܝܼܢܵܐ ܥܠܲܝܟ ܘܥܲܠ ܚܲܒܼܪܲܝܟ ܀", ":ܠܲܝܬܿ ܟܹܐܢܘܼܬܼܵܐ ܒܒܼܘܼܚܪܵܢܵܟ", "ܚܲܣܵܡܵܐ ܫܠܝܼ ܠܵܐ ܬܲܟܸܿܣ.", ":ܠܵܐ ܓܹܝܪ ܝܵܠܹ̇ܐ ܠܹܗ ܠܲܡܕܼܵܢ", "ܠܐܲܝܢܵܐ ܕܲܢܟܼܝܼܠ ܘܲܡܥܲܩܲܡ ܀", ":ܡ̇ܢ ܐܲܩܝܼܡܵܟ ܕܲܝܢܵܐ", "ܥܵܘ̇ܠܵܐ ܕܥܵܘܵܠ ܟܠܹܗ.", ":ܐܲܢ̄ܬܿ ܟܲܕܵܒܼܵܐ ܐܢ̄ܬܿ ܡ̣ܢ ܕܲܗܘܲܝܬܼ", "ܘܠܵܐ ܚܙ̣ܐ ܠܵܟ ܬܪܲܥ ܟܹܐܢܘܼܬܼܵܐ ܀", ":ܐܸܣܟܹܿܝܡ ܪܵܚܹ̇ܡ ܟܹܐܢܘܼܬܼܵܐ", "ܡܥܲܛܲܦ ܟܠܫܵܥ ܚܲܣܵܡܵܐ.", ":ܘܒܲܛܢܵܢܵܐ ܕܲܚܠܵܦ ܩܘܼܫܬܵܐ", "ܡܓܲܪܸܓܼ ܠܵܗ̇ ܠܡܲܪܝܼܪܘܼܬܹܗ ܀", ":ܚܵ̇ܣܹܡ ܒܐܲܝܢܵܐ ܕܲܡܝܲܬܲܪ", "ܕܥܲܠ ܡ̇ܢ ܢܲܩܝܼܦ ܠܲܫܪܵܪܵܐ.", ":ܘܣܵܢܹ̇ܐ ܬܘܼܒܼ ܠܐܲܝܢܵܐ ܕܒܲܨܝܼܪ", "ܒܐܸܣܟܹܿܝܡ ܪܵܚܹܡ ܙܲܗܝܘܼܬܼܵܐ ܀", ":ܛܠܹ̇ܢ ܒܐܲܝܢܵܐ ܕܲܡܕܲܪܲܫ", "ܒܥܸܢܝܵܢܵܐ ܕܡܸܠܲܝ̈ ܪܘܼܚܵܐ.", ":ܘܣܵܩܲ݁ܪ ܕܠܵܐ ܗܵܪܹܓܼ", "ܐܲܝܟ ܝܵܨܹ̇ܦ ܥܲܠ ܝܘܼܠܦܵܢܵܐ ܀", ":ܡܨܲܚܸܐ ܠܐܲܝܢܵܐ ܕܲܡܝܲܩܲܪ", "ܕܥܲܠ ܡ̇ܢ ܠܲܡ ܡܲܣܓܸܿܐ ܫܵܦܲ݁ܪ.", ":ܘܲܡܨܲܥܲܪ ܠܐܲܝܢܵܐ ܕܫܵܐܹ̇ܛ", "ܕܠܵܐ ܠܲܡ ܝܵ̇ܕܲܥ ܕܲܢܝܲܩܲܪ ܀", ":ܒܪ̈ܲܒܵܢܹܐ ܡܘܼܡܹ̈ܐ ܣܵܐܹ̇ܡ", "ܘܲܠܬܲܠܡܝܼ̈ܕܹ̈ܐ ܨܘܿܚ̈ܝܵܬܼܵܐ.", ":ܕܗܵܐ ܠܲܡ ܕܵܘܕܘܼܗܝ ܠܟܼܠ ܡܸܕܸܿܡ", "ܕܚܲܕ ܪܵܚܡ̇ܝܼܢ ܘܲܐ̄ܚܪܹܝܢ ܣܵܢܹ̇ܝܢ ܀", ":ܫܪ̣ܵܘ ܐܸܢܘܿܢ ܠܲܡ ܠܐܸܣܛܘܼܟܼܣܹ̈ܐ", "ܕܲܡܩܲܪܒܼܝܼܢ ܠܲܓܼܡܝܼܪܘܼܬܼܵܐ.", ":ܘܠܵܐ ܚܵܢܹ̇ܝܢ ܕܘܼܒܵܪ̈ܲܝܗܘܿܢ", "ܠܘܵܬܼ ܢܝܼܫܵܐ ܕܲܬܼܪܝܼܨܘܼܬܼܵܐ ܀", ":ܒܗܵܠܹܝܢ ܐܸܣܟܸܿܡܹ̈ܐ ܡܲܛܥܸܐ", "ܚܲܣܵܡܵܐ ܠܘܵܬܼ ܟܠ ܬܸܓܼܡܝܼ̈ܢ.", ":ܘܫܵܓܹ̇ܫ ܩܘܼܛܢܵܐ ܘܪܹܫܵܢܵܐ", "ܠܦܵܩ̈ܘܿܕܹܐ ܘܡܸܫܬܲܡܥܵܢܹ̈ܐ ܀", ":ܠܲܝܬܿ ܐܲܬܼܪܵܐ ܕܠܵܐ ܦܪܝܼܣܝܼܢ ܠܹܗ", "ܠܚܲܣܵܡܵܐ ܢܸܫ̈ܒܹܿܐ ܕܥܵܘ̣ܠܵܐ.", ":ܠܲܝܬܿ ܕܘܼܟܿܬܼܵܐ ܕܠܵܐ ܛܡܝܼܪܝܼܢ ܠܹܗ", "ܦܲܚܹ̈ܐ ܢܟܼܝܼܠܹ̈ܐ ܕܨܸܢ̈ܥܵܬܼܵܐ ܀", ":ܠܲܝܬܼ ܥܲܡܵܐ ܕܠܵܐ ܡܫܲܥܒܲܕܼ ܠܹܗ", "ܒܢܝܼܪܵܐ ܨܢܝܼܥܵܐ ܕܦܘܼܠܚܵܢܹܗ.", ":ܠܲܝܬܿ ܡܲܠܟܿܘܼܬܼܵܐ ܕܠܵܐ ܛܥܝܼܢܵܐ", "ܢܝܼܫܵܐ ܢܟܼܝܼܠܵܐ ܕܣܲܢܝܘܼܬܹܗ ܀", ":ܒܝܲܡܵܐ ܘܚܲܒܼܫܵܐ ܪܲܡܝܵܐ ܠܹܗ", "ܡܨܝܼܕܿܬܵܐ ܙܩܝܼܪܲܬܼ ܒܲܟܼܡܹܐܢܹ̈ܐ.", ":ܘܥܲܠ ܛܘܼܪܹ̈ܐ ܘܥܲܠ ܪ̈ܵܡ̇ܬܼܵܐ", "ܡܬܼܝܼܚܝܼܢ ܚܲܒܼܠܹ̈ܝܗ̇ ܐܲܪ݁ܝܼܟܹܐ ܀", ":ܥܲܡ ܥܲܬܿܝܼܪܹ̈ܐ ܘܡܸܣܟܹܿܢܹ̈ܐ", "ܪܡܸܐ ܠܹܗ ܡܠܘܿܐܵܐ ܕܬܹܐܓܼܘܼܪܬܵܐ܀", ":ܟܲܕܼ ܥܵܐ̇ܠܝܼܢ ܠܹܗ ܝܘܼܬܼܪ̈ܵܢܹܐ", "ܡ̣ܢ ܚܲܣܵܡܹ̈ܐ ܘܲܚܣܝܼܡܹ̈ܐ ܀", "ܚܲܣܵܡܹ̈ܐ ܡܲܪܡܹܝܢ ܙܲܪܥܹܗ:", "ܒܢܲܦܫܵܬܹ̈ܐ ܕܡܸܫܬܲܡܥܵܢܵܘ̈ܗܝ.", ":ܘܲܚܣܝܼܡܹ̈ܐ ܡ̇ܘܥܹܝܢ ܪܸܛܢܵܐ", "ܒܩܵܠ ܨܘܿܚ̈ܝܵܬܼܵܐ ܕܚܲܣܵܡܹ̈ܐ ܀", ":ܥܲܠ ܟܠ ܘܲܒܼܟܼܠ ܐܸܬܼܦܲܪܣܝܼ", "ܬܲܚܦܝܼܬܼܵܐ ܕܡܹܐܟܲܠܩܲܪܨܵܐ.", ":ܘܝܼܬܸܒܼ ܥܵܠܡܵܐ ܒܲܚܣܵܡܵܐ", "ܐܲܝܟ ܕܲܒܼܠܸܠܝܵܐ ܥܲܡܘܼܛܵܐ ܀", ":ܚܫܸܟ̣ ܢܘܼܗܪܵܐ ܕܙܲܕܲܝܼܩܘܼܬܼܵܐ", "ܒܲܚܣܵܡܵܐ ܚܸܫܟܵܐ ܕܛܘܼܥܝܼܝ.", ":ܘܗܸܦܟܲܬ̤ ܡܸܠܚܵܐ ܕܘܵܠܝܼܬܼܵܐ", "ܒܲܛܢܵܢܵܐ ܣܲܟܼܠܵܐ ܕܥܲܛܠܹ̈ܐ ܀", ":ܠܟܼܠ ܦܸܢ̈ܝܵܢ ܚ̣ܘܲܩܘ ܐܝܼܙܓܲܕܵܘ̈ܗܝ", "ܕܲܡܣܲܒܿܪܘܼܢ ܥܲܠ ܡܹܐܬܼܝܼܬܹܗ.", ":ܘܕܲܠܚ̣ܘܼܗ̇ ܠܟܼܠܵܗ̇ ܥܵܡܲܪܬܵܐ", "ܒܡܲܪܝܼܪܘܼܬܼܵܐ ܕܩܵܠܲܝ̈ܗܘܿܢ ܀", ":ܠܲܝܬܿ ܐܲܬܼܪܵܐ ܕܢܸܣܬܲܬܲܪ ܒܹܗ", "ܡܲܟܿܝܼܟܼܵܐ ܪܵܚܹ̇ܡ ܫܲܝܢܵܐ.", ":ܕܛܲܪܕܵܗ̇ ܚܣܵܡܵܐ ܠܐܵܘܝܘܼܬܼܵܐ", "ܠܒܲܪ ܡ̣ܢ ܥܘܼܡܪܵܐ ܐ̄ܢܵܫܵܐ ܀", ":ܐܲܝܟܵܐ ܢܸܥܡܲܪ ܡܲܚܒܼܵܢܵܐ", "ܕܐܲܣܝܼܪ ܚܘܼܒܹܿܗ ܠܘܵܬܼ ܐ̄ܢܵܫܵܐ.", ":ܕܣܲܕܩܵܗ̇ ܛܢܵܢܵܐ ܠܫܲܘܝܘܼܬܼܵܐ", "ܘܦܲܠܓܹܗ ܠܥܵܠܡܵܐ ܥܲܠ ܢܲܦܫܹܗ ܀", ":ܙܥܲܪ̣ ܓܲܒܵܐ ܕܪ̈ܚܡܲܝ ܩܘܼܫܬܵܐ", "ܒܲܛܪܘܼܢܘܼܬܹܗ ܕܲܚܣܵܡܵܐ.", ":ܘܲܡܣܲܝܥܝܼܢ ܠܹܗ ܚܲܣܵܡܹ̈ܐ", "ܠܡܸܚܪܲܒܼ ܠܸܠܝܵܐ ܘܐܝܼܡܵܡܵܐ ܀", ":ܠܵܐ ܕܿܡ̇ܟܿܝܼܢ ܚܲܝ̈ܠܵܘܵܬܹܗ", "ܘܠܵܐ ܫܵܠ̇ܚܝܼܢ ܙܲܝܢܵܐ ܕܢܸܟܼܠܹܗ.", ":ܕܗܲܢܝܼ ܠܗܘܿܢ ܠܡܹܐܫܲܪ ܠܲܕܼܡ̇ܐ", "ܛܵܒܼ ܡ̣ܢ ܫܸܢܬܼܵܐ ܕܲܢܝܵܚܵܐ ܀", ":ܥܒ݂ܲܕܼ ܬܲܟܼܬܿܘܼܫܵܐ ܕܟܼܠ ܐܸܣܟܹ̇ܝܡ", "ܥܲܡ ܟܵܗܢܹ̈ܐ ܒܕܼܵܪ̈ܝܼܢ ܕܿܪ̈ܝܼܢ.", ":ܘܐܸܫܲܕܼ ܕܸܡܗܘܿܢ ܕܲܚܣܲܝܵ̈ܐ", "ܒܚܲܪܡܘܼܬܼܵܐ ܕܠܵܐ ܚܵܘܣܵܡܵܐ ܀", ":ܚܪ݂ܲܒܼ ܠܲܢܒܲܝܹ̈ܐ ܩܲܕܼܡ̇ܝܹ̈ܐ", "ܕܲܛܥܝܼܢܝܼܢ ܗ̄ܘ̣ܵܘ ܦܸܠ̈ܐܵܬܼܵܐ.", ":ܘܲܩ̣ܛܲܠ ܬܘܼܒܼ ܐܵܦ ܠܲܫܠܝܼܚܹ̈ܐ", "ܡܲܦܩܲܝ̈ ܚܲܝܠܵܐ ܕܟܲܣ̈ܝܵܬܼܵܐ ܀", ":ܣܥ̣ܵܐ ܘܲܣܠܸܩ ܠܥܸܠ ܡ̣ܢ ܐ̄ܢܵܫܵܐ", "ܠܘܵܬܼ ܥܸܠܬܼܵܐ ܕܦܘܼܪܩܵܢ ܐ̄ܢܵܫܵܐ.", ":ܘܐܲܫ̣ܕܵܗ̇ ܠܡܸܪܬܹܗ ܩܵܛܘܿܠܵܐ", "ܥܲܠ ܫܲܝܢܵܐ ܕܫܲܝܸܢ ܟܠܵܐ ܀", ":ܐܘܿ ܚܣܵܡܵܐ ܟܲܠܒܵܐ ܦܲܩܪܵܐ", "ܕܢܵ݁ܒܲܚ ܠܸܠܝܵܐ ܘܐܝܼܡܵܡܵܐ.", ":ܘܲܡܢܲܟܸܿܬܼ ܟܠܵܐ ܦܘܼܪܫܵܢܵܐ", "ܠܒܲܝܬܵܝܹ̈ܐ ܘܲܠܢܘܼܟܼܪ̈ܵܝܹܐ ܀", ":ܐܘܿ ܛܪܘܼܢܵܐ ܕܠܵܐ ܡܸܬܼܟܲܚܲܕܼ", "ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ.", ":ܐܘܿ ܩܵܛܘܿܠܵܐ ܕܠܵܐ ܣܵܒܲ݁ܪ", "ܒܲܫ̈ܠܲܕܹܿܐ ܕܡܲܪܡܸܐ ܟܠܢܵܫ ܀", ":ܐܘܿ ܐܸܣܦܸܣ ܚܲܪܡܵܢܘܼܬܼܵܐ", "ܕܠܵܐ ܨܵܝ̇ܬܼܵܐ ܠܩܵܠ ܐܵܫܘܿܦܹ̈ܐ.", ":ܘܠܵܐ ܢܵܦ̇ܠܝܼܢ ܩܵܠܹ̈ܐ ܕܚܘܼܒܵܐ", "ܒܡܲܫܡܲܥܬܼܵܐ ܕܡܲܪܝܼܪܘܼܬܼܵܗ̇ ܀", ":ܐܘܿ ܬܲܢܝܼܢܵܐ ܩܵܛ̇ܘܿܠܵܐ", "ܕܪܲܒܿܝܼܥ ܒܲܬܼܗܘܿܡ̇ܐ ܕܝܲܨܪܵܐ.", ":ܘܕܼܵܠܲܚ̇ ܟܠܫܵܥ ܚܘܼܫ̇ܒܹ̈ܐ", "ܒܡܲܪܝܼܪܘܼܬܼܵܐ ܕܗܘܼܦܵܟܼܵܘ̈ܗܝ ܀", ":ܐܘܿ ܥܵܠܘܿܒܼܵܐ ܕܠܵܐ ܣܵܒ̇ܲܥ", "ܐܘܿ ܝܲܥܢܵܐ ܕܠܵܐ ܡܸܬܼܡܲܠܸܐ.", ":ܕܣܸܒܼܟܲܬ̤ ܘܲܡܛܵܬ̤ ܚܲܪܡܘܼܬܹܗ", "ܥܕܲܡ̇ܐ ܠܥܸܠܲܬܼ ܛܵܒܼܵܬܹ̈ܐ ܀", ":ܛܪ݂ܲܕܼ ܠܐܕܼܵܡ ܡ̣ܢ ܝܵܪܬܿܘܼܬܼܗ", "ܘܲܩ̣ܛܲܠ ܠܗܵܒܹܝܠ ܕܐܸܙܕܲܕܲܩ.", ":ܣܥ̣ܵܐ ܠܝܲܥܩܘܿܒܼ ܥܲܠ ܕܐܸܬܼܡܲܟܲܟ", "ܘܲܠܝܵܘܣܸܦ ܥܲܠ ܕܐܸܬܼܚܲܟܲܡ ܀", ":ܚܣ݂ܲܡ ܒܐܝܼܘܿܒܼ ܕܲܚܙܵܝܗܝ ܕܝܼܪܸܒܼ", "ܒܥܘܼܬܼܪܵܐ ܕܦܲܓܼܪܵܐ ܘܲܕܼܢܲܦܫܵܐ.", ":ܘܣܲܩ̣ܪܹܗ ܠܡܘܼܫܹܐ ܕܐܸܬܼܟܲܢܝܼ", "ܐܲܠܵܗܵܐ ܒܹܝܬܼ ܐܲܪ̈ܥܵܢܹܐ ܀", ":ܘܡ̇ܢܵܐ ܬܵܢܹ̇ܐ ܐ̄ܢܵܐ ܪܘܼܓܼܙܹܗ", "ܕܠܘܼܩܒܲܠ ܥܒܼܵܕܹ̈ܐ ܕܐܸܙܕܲܕܲܩܘ.", ":ܕܲܥܕܲܡ ܠܡܵܪܵܐ ܕܥܲܒܼ̈ܕܹܿܐ", "ܣܥ̣ܵܐ ܘܲܣܠܸܩ ܒܲܛܪܘܼܢܘܼܬܼܵܐ ܀", ":ܒܲܝܗܘܼܕܵܐ ܓ̣ܡܲܪ ܨܼܒܼܝܵܢܹܗ", "ܚܣܵܡܵܐ ܒܥܸܠܲܬܼ ܦܘܼܪܩܵܢܲܢ.", ":ܟܲܕܼ ܣܵܒܲ݁ܪ ܗ̄ܘ̣ܵܐ ܡܲܪܵܚܵܐ", "ܕܦܵܣܹ̇ܩ ܠܵܗ̇ ܠܥܸܠܲܬܼ ܚܲܝܲܝ̈ܢ ܀", ":ܡܟܵܐ ܢܲܠܸܦ ܚܲܪܡ̇ܢܘܼܬܹܗ", "ܕܚܣܵܡܵܐ ܣܵܢܹ̇ܐ ܠܐ̄ܢܵܫܵܐ.", ":ܕܲܟܼܡܵܐ ܓܠܝܼܙܵܐ ܒܝܼܫܘܼܬܹܗ", "ܡ̣ܢ ܪ̈ܲܚܡܹܐ ܘܡ̣ܢ ܚܵܘܣܵܢܵܐ ܀", ":ܠܲܝܬܼ ܠܹܗ ܥܸܠܬܼܵܐ ܠܲܢܟܼܝܼܠܵܐ", "ܕܥܲܠ ܡ̇ܢ ܣܵܢܹ̇ܐ ܠܫܲܦܝܼܪܹ̈ܐ.", ":ܗܘ̤ܝܘܼ ܥܸܠܬܼܵܐ ܕܲܩܢܘܿܡܹܗ", "ܘܲܒܼܢܸܟܼܠܵܐ ܡܪܲܟܸܿܒ̣ ܥܸܠܠܹ̈ܐ ܀", ":ܘܐܸܢ ܨܹܝܕ ܥܲܒܼ̈ܕܹܿܐ ܐܝܼܬܼ ܥܸܠܬܐ", "ܕܟܼܠܹܗ ܟܝܵܢܵܐ ܚܲܝܵܒܼܵܐ ܗ̄ܘ̣.", ":ܨܹܝܕܼ ܐܲܝܢܵܐ ܕܲܕܼܟܸܐ ܘܩܲܕܲܝܼܫ", "ܐܲܝܕܼܵܐ ܗ̄ܝܼ ܥܸܠܬܼܵܐ ܕܲܫܟܼܝܼܚܵܐ ܀", ":ܘܐܸܢ ܚܲܝܵܒܹ̈ܐ ܗܘ̤ܵܘ ܥܸܠܬܼܵܐ", "ܠܲܚ̈ܕܼܵܕܹܐ ܐܲܝܟ ܚܲܝܵܒܹ̈ܐ.", ":ܙܲܟܵܝܵܐ ܡ̇ܢ ܐܲܣܟܸܿܠ ܒܵܟ", "ܕܐܸܫܲܕܿܬܵܝܗܝ ܠܲܕܼܡܹܗ ܡܲܓܵܢ ܀", ":ܗܵܐ ܐܸܬܼܚܵܘܝܲܬ̤ ܒܲܥܒܼܵܕܼܵܐ", "ܕܡܲܓܵܢ ܣܵܢ̇ܝܬܿ ܠܲܫ̈ܦܲܝܵܐ.", ":ܘܲܒܼܥܸܠܬܼܵܐ ܘܲܕܼܠܵܐ ܥܸܠܬܼܵܐ", "ܐܸܫܲܕܲܬܿ ܠܲܕܼܡ̇ܟ ܥܲܠ ܐ̄ܢܵܫܵܐ ܀", ":ܠܵܘ ܠܛܵܒܹ̈ܐ ܣܵܢܹ̇ܝܬܿ ܒܲܠܚܘܿܕ", "ܐܘܿ ܚܣܵܡܵܐ ܣܵܢ̇ܐܐ ܕܐ̄ܢܵܫܵܐ.", ":ܕܲܠܛܵܒܹ̈ܐ ܘܒܼܝܼܫܹ̈ܐ ܐܲܟܼܚ̄ܕܼ", "ܕܠܝܼܚܵܐ ܡܸܪܬܼܵܟ ܫܲܘܝܵܐܝܼܬܼ ܀", ":ܠܵܐ ܗ̄ܘ̣ܵܐ ܠܝܵܕܼܘܿܥܹ̈ܐ ܒܲܠܚܘܿܕܼ", "ܕܵܒܹ̇ܨ ܥܘܼܩܣܵܐ ܕܲܡܚܘܿܬܼܵܟ.", ":ܕܗܵܐ ܒܚܲܟܿܝܼܡܹ̈ܐ ܘܲܒܼܣܲܟܼܠܹ̈ܐ", "ܫܘܼ̈ܡ̇ܬܼܵܐ ܕܢܸܟܼܠܵܟ ܣܝܼ̈ܡܵܢ ܀", ":ܠܘܼܩܒܲܠ ܟܹܐܢܹ̈ܐ ܘܥܵܘܵܠܹ̈ܐ", "ܡܬܲܚ̣ܬܵܗ̇ ܠܩܸܫܬܵܟ ܙܹܐܦܵܢܵܐ.", ":ܘܡ̇ܚܹ̇ܝܬܿ ܟܠܗܘܿܢ ܗܲܕܵܡܹ̈ܐ", "ܒܓܹܐܪ̈ܐ ܫܢܝܼܢܹ̈ܐ ܕܲܛܢܵܢܵܟ ܀", ":ܒܟܼܠܹܗ ܓܘܼܫܡܵܐ ܕܐ̄ܢܵܫܘܼܬܼܵܐ", "ܦܸܪܚܲܬ̤ ܡܸܪܬܼܵܐ ܕܒܼܝܼܫܘܼܬܼܵܟ.", ":ܘܠܲܝܬܿ ܗܲܕܵܡ̇ܐ ܫܲܪܝܼܪܵܐ", "ܕܠܵܐ ܡܒܲܣܒܲܣ ܡ̣ܢ ܢܘܼܟܼ̈ܬܵܬܼܵܟ ܀", ":ܐܘܿ ܟܡܵܐ ܒܝܼܫܵܐ ܒܝܼܫܼܬܼܵܟ", "ܚܣܵܡܵܐ ܒܝܼܫܵܐ ܘܣܵܩ̇ܘܿܪܵܐ.", ":ܘܠܲܝܬܿ ܒܝܼܫܵܐ ܕܒܼܝܼܫ ܐܲܟܼܘܵܬܼܵܟ", "ܘܐܸܢܗܘ̤ ܕܐܝܼܬܼ ܬܲܠܡܝܼܕܼܵܟ ܗ̄ܘ̣ ܀", ":ܐܘܿ ܟܡܵܐ ܦܬܼܝܼܠܵܐ ܢܟܼܝܼܠܘܼܬܼܵܟ", "ܘܠܲܝܬܼ ܦܸܚܡܵܐ ܠܨܲܢܥܘܼܬܼܵܟ.", ":ܘܐܸܢ ܐܝܼܬܼ ܕܲܨܢܝܼܥ ܘܲܡܕܲܪܲܡ", "ܒܦܘܼܪ̈ܣܹܐ ܕܢܸܟܼܠܵܟ ܐܸܬܼܗܲܓܿܝܼ ܀", ":ܠܵܐ ܣܵܦܹ̇ܩ ܦܘܼܡܵܐ ܕܢܸܬܼܢܸܐ", "ܕܒܲܟܼܡܵܐ ܦܘܼܪ̈ܣܝܼܢ ܡܲܛܥܸܐ ܐܲܢ̄ܬܿ.", ":ܘܠܵܐ ܗܵܘܢܵܐ ܡܨܸܐ ܕܲܢܟܲܢܸܫ", "ܫܟܼܝܼ̈ܚܵܬܼܵܐ ܕܡ̇ܘܠܸܕܼ ܢܸܟܼܠܵܟ ܀", ":ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܪܣܹܝܟ", "ܘܢܸܓܼܠܸܐ ܡܘܼܡܹ̈ܐ ܕܣܲܢ̈ܝܵܬܼܵܟ.", ":ܗܵܘ̇ ܕܲܣܢ݂ܲܝܬܵܝܗܝ ܥܲܠ ܕܲܓܼܠ݂ܵܐ", "ܣܬܼܝܼܪ̈ܵܬܼܵܟ ܠܥܹܝܢ ܚܲܙܵܝܹ̈ܐ ܀", ":ܗܘ̤ ܡܨܸ ܕܢܸܦܣܘܿܩ ܥܸܩܵܪܵܟ", "ܡ̣ܢ ܐܲܪܥܵܐ ܕܚܲܝܘܼܬܼ ܢܲܦܫܲܢ.", ":ܘܲܢܦܲܫܲܚ ܣܵܘ̈ܟܹܿܐ ܕܦܹܐܪ̈ܲܝܟ", "ܡ̣ܢ ܐܝܼܠܵܢܵܐ ܕܪܸܥܝܵܢܲܢ ܀", ":ܒܚܲܠܝܘܼܬܼ ܚܘܼܒܹܿܗ ܬܸܬܼܦܲܟܲܗ", "ܡܸܪܬܼܵܐ ܕܟܼܵܣܵܟ ܡܲܪܝܼܪܵܐ.", ":ܘܲܒܼܢܘܼܗܪܵܐ ܕܕܸܢܚܹܗ ܬܲܫܩܸܠ", "ܥܲܪܦܸܠܵܐ ܕܚܲܫܵܟ ܣܲܢܝܵܐ ܀", ":ܒܨܲܦܪܵܐ ܕܡܸܠܬܹܗ ܢܸܬܿܬܿܥܝܼܪܘܼܢ", "ܕܲܡܪܹ̈ܐ ܕܲܛܒ݂ܲܥܘ ܒܲܛܢܵܢܵܐ.", ":ܘܲܢܫܲܪܘܿܢ ܒܦܘܼܠܚܵܢ ܚܘܼܒܵܐ", "ܐ̄ܦܸܢ ܒܲܚܕܲܥܸܣܪܹ̈ܐ ܫܵܥܝܼ̈ܢ ܀", "ܬܵܘ ܡ̇ܝܘܿܬܹ̈ܐ ܢܸܣܬܲܬܲܪܼ", "ܒܚܸܣܢܹ̈ܐ ܕܚܘܼܒܵܐ ܡܲܪ̈ܝܼܪ̈ܐ.", ":ܕܗܵܐ ܚܣܵܡܵܐ ܐܲܝܟ ܫܲܒܵܝܵܐ", "ܢܲܦܝܼܩ ܒܵܬܲܪ ܐ̄ܢܵܫܘܼܬܲܢ ܀", ":ܬܵܘ ܢܸܥܪܘܿܩ ܠܐܲܬܼܪܵܐ ܕܲܠܥܸܠ", "ܐܲܝܟܵܐ ܕܠܵܐ ܡܲܡܠܸܟ ܪܘܼܓܼܙܵܐ.", ":ܕܗܵܐ ܛܢܵܢܵܐ ܐܸܚܲܕܼ ܢܘܼܡܹܐ", "ܘܠܲܒܼ݂ܟܵܗ̇ ܠܟܼܠܵܗ̇ ܥܵܡܲܪܬܵܐ ܀", ":ܬܵܘ ܢܸܒܼܥܹܐ ܠܲܢ ܥܘܼܕܼܪܵܢܵܐ", "ܡ̣ܢ ܪ̈ܲܚܡܹܐ ܕܚܲܢ̣ܘ ܠܲܟܼܝܵܢܲܢ.", ":ܕܗܵܐ ܡܲܟܸܿܟܼܬܹܗ ܠܲܟܼܝܵܢܲܢ", "ܛܪܘܼܢܘܼܬܼܵܐ ܕܝܲܨܪܲܢ ܒܝܼܫܵܐ ܀", ":ܢܸܬܸܠ ܐܝܼܕܼܵܐ ܠܛܲܝܒܿܘܼܬܼܵܐ", "ܕܲܬܼܣܲܝܲܥ ܠܲܢ ܒܐܵܓܼܘܿܢܵܐ.", ":ܕܗܵܐ ܚܵܒܼ݂ ܟܠܹܗ ܒܲܪܢܵܫܵܐ", "ܡ̣ܢ ܨܸܢ̈ܥܵܬܹܗ ܕܲܚܣܵܡܵܐ ܀", ":ܢܦܝܼܣ ܠܲܚܢܵܢܵܐ ܚܵܐܹ̇ܝܢ ܟܠ", "ܕܲܢܪܵܥܹܝܢ ܥܲܡ ܟܹܐܢܘܼܬܼܵܐ.", ":ܕܗܵܐ ܕܠܲܚ̣ܬܼܵܗ̇ ܒܝܼܫܘܼܬܼ ܝܲܨܪܲܢ", "ܠܚܲܠܝܘܼܬܼ ܫܲܝܢܵܐ ܕܫܲܝܸܢ ܟܠ ܀", ":ܝܲܨܪܲܢ ܪܲܦܝܹܗ ܠܐܲܣܵܪܵܐ", "ܕܫܲܝܢܲܢ ܕܲܠܘܵܬܼ ܥܵܒܼܘܿܕܼܵܐ.", ":ܘܕܼܝܼܠܲܢ ܗ̄ܝܼ ܐܸܢ ܨܵܒܹ̈ܝܢܲܢ", "ܕܲܢܚܲܝܸܨ ܗܵܘ̇ ܡ̇ܐ ܕܪܲܦܝܲܢ ܀", ":ܝܲܨܪܲܢ ܟܲܬܿܡܲܢ ܒܲܚܛܝܼܬܼܵܐ", "ܘܛܲܡܵܐܗ̇ ܠܕܲܟܼܝܘܼܬܼ ܪܸܥܝܵܢܲܢ.", ":ܘܐܸܢܗܘ̤ ܕܨܵܒܹ̇ܐ ܦܫܝܼܩܵܐ ܠܹܗ", "ܕܲܢܕܲܟܹܿܝܢ ܒܲܬܼܘܵܬܼ ܢܲܦܫܲܢ ܀", ":ܝܲܨܪܲܢ ܕܲܠܚܲܢ ܒܲܚܣܵܡܵܐ", "ܘܐܲܪܡܝܼ ܗܸܪܬܼܵܐ ܒܲܝܢܵܬܲܢ.", ":ܘܕܼܝܼܠܹܗ ܗ̄ܝܼ ܕܲܢܫܲܝܸܢ ܠܲܢ", "ܠܲܚܕܼܵܕܹ̈ܐ ܘܲܠܥܵܒܼܘܿܕܼܵܐ ܀", ":ܠܹܗ ܠܝܲܨܪܲܢ ܣܸܬܿܪܹܬܼ ܐܵܦ ܐ̄ܢܵܐ", "ܘܓܿܢܝܼܬܹܿܗ ܐܲܝܟ ܕܠܒܼܝܼܫܵܐ.", ":ܕܡܸܛܠ ܡ̇ܢ ܟܲܕܼ ܦܵܪܘܿܫܵܐ ܗ̄ܘ̣", "ܥܒܼܝܼܕܼ ܚܲܪܫܵܐ ܒܚܲܕܼ ܨܸܒܼܝܵܢܹܗ ܀", ":ܠܹܗܘ̣ ܟܲܢܝܼܬܼ ܒܲܫܡܵܗܹ̈ܐ", "ܕܲܡܚܲܢܝܼܢ ܠܦܵܪܘܿܫܘܼܬܹܗ.", ":ܚܣܵܡܵܐ ܘܪܘܼܓܼܙܵܐ ܘܲܛܢܵܢܵܐ", "ܦܹܐܪܹ̈ܐ ܕܝܼܠܹܗ ܐܝܼܬܿܝܗܘܿܢ ܀", ":ܗܘ̤ܝܘܼ ܐܲܒܼܘܗܝ ܕܲܚܣܵܡܵܐ", "ܘܲܛܢܵܢܵܐ ܝܲܠܕܵܐ ܗ̄ܘ̣ ܕܝܼܠܹܗ.", ":ܘܐܸܢܗܘ̤ ܕܨܵܒܹ̇ܐ ܡܸܬܼܪܲܒܹܿܝܢ", "ܘܐܸܢ ܠܵܐ ܡܢܵܚ ܠܵܐ ܐܝܼܬܿܝܗܘܿܢ ܀", "ܗܘ̤ܝܘܼ ܕܲܪܟܼܝܼܒܼ ܥܲܠ ܙܲܪ̈ܥܹܐ:", "ܐܲܝܟ ܗܸܢܝܘܿܟܼܵܐ ܥܲܠ ܪ̈ܲܟܼܫܵܐ.", ":ܘܗܘ̤ ܡܲܪܗܸܛ ܪ̈ܓܼܫܹܐ ܕܠܒܲܪ", "ܥܲܝܢܹ̈ܐ ܘܐܸܕܼܢܹ̈ܐ ܘܠܸܫܵܢܹ̈ܐ ܀", ":ܒܪܸܡܙܹܗ ܟܕܝܼܢܝܼܢ ܓܵܘܵܝ̈ܐ", "ܘܲܒܼܫܘܼܠܛܵܢܹܗ ܒܲܪ̈ܵܝܹܐ.", ":ܘܐܸܢ ܨܵܒܹ̇ܐ ܒܛܲܟܼܣܵܐ ܪܵܕܹܝܢ", "ܘܐܸܢ ܒܵܥܹ̇ܐ ܒܲܥܪܝܼܪܵܐܝܼܬܼ ܀", ":ܕܝܼܠܹܗ ܗ̄ܘ̣ ܚܹܝܠ ܚܸܟܼ̈ܡܵܬܼܵܐ", "ܘܲܓܠ̣ܝܙܘܼܬܼ ܡ̣ܢ ܒܘܼܝܵܢܵܐ.", ":ܘܐܲܝܟܵܐ ܕܒܵܥܹ̇ܐ ܣܹܘܦܲܣܛܵܐ ܗ̄ܘ̣", "ܒܼܵܬܲܪ ܩܲܠܝܼܠ ܗܸܕܼܝܘܿܛܵܐ ܀", ":ܗܘ̤ ܐܲܠܦܲܢܝ ܕܐܹܡܲܪ ܥܲܡܗ", "ܕܥܲܠ ܡ̇ܢܵܐ ܡܫܝܼܛ ܚܹܐܪܘܼܬܹܗ.", ":ܘܗܘ̤ ܓܠ̣ܵܐ ܠܝܼ ܕܕܝܼܠܹܗ ܐܸܢܹܝܢ", "ܥܪܝܼܡܘܼܬܼܵܐ ܘܫܲܒܼܪܘܼܬܼ ܠܸܒܵܐ ܀", ":ܗܘ̤ ܪܡ݂ܲܙ ܠܝܼ ܕܐܸܟܼܠܸܐ ܘܐܲܟܸܿܣ", "ܠܙܵܘܥܹ̈ܐ ܡܫܲܡܫܲܝ̈ ܠܲܚܣܵܡܵܐ.", ":ܘܗܘ̤ ܚܲܦܛܲܢܝ ܕܐܸܫܕܹܿܐ ܡܸܠܹ̈ܐ", "ܐܲܝܟ ܓܹܐܪܹ̈ܐ ܒܣܸܕܼܪ̈ܲܝ ܢܸܟܼܠܵܐ ܀", ":ܗܘ̤ ܒܲܕܸܿܩ ܠܝܼ ܥܲܠ ܦܘܼܪܣܵܐ", "ܕܲܡܪܲܟܲܒܼ ܒܲܨܢܝܼܥܘܼܬܹܗ.", ":ܘܚܵܘܝܲܢܝ ܦܲܚܹ̈ܐ ܩܵܛܘܿܠܹ̈ܐ", "ܕܲܡܟܲܣܹܝܢ ܒܐܸܣܟܹܿܝܡ ܝܗܘܼܒܵܐ ܀", ":ܠܩܵܠ ܢܸܥܡܵܬܹ̈ܐ ܐܸܬܿܬܿܥܝܼܪܹܬܼ", "ܟܲܕܼ ܙܵܡܲ݁ܪ ܩܵܠܹ̈ܐ ܕܫܲܝܢܵܐ.", ":ܘܡܲܟܲܣܲܝ ܗ̄ܘ̣ܵܐ ܚܸܪܝܵܢܵܐ", "ܠܓܼܵܘ ܡ̣ܢ ܢܲܚܬܵܐ ܕܣܸܦܘܵܬܹ̈ܗ ܀", ":ܫܡܲܥܬܹܿܗ ܕܲܡܫܲܚܠܸܦ ܩܵܠܹ̈ܐ", "ܢܟܼܝܼܠܵܐܝܼܬܼ ܐܲܝܟ ܦܵܪܲܚܬܼܵܐ.", ":ܘܡܲܣܓܸܿܐ ܡܚܲܬܼܚܸܬܼ ܫܵܡܘܿܥܵܘ̈ܗܝ", "ܐܲܝܟ ܚܲܓܼܠܵܐ ܕܩܵܪܹܐ ܠܡܵܘܬܵܐ ܀", ":ܚܙܹܝ̇ܬܹܗ ܕܲܦܠܸܐ ܒܐܸܣܟܹܿܡܗ", "ܘܣܸܒܲܪܹܗ ܕܟܼܠܹܗ ܫܲܦܝܼܪܵܐ ܗ̄ܘ̣.", ":ܘܲܗܦ݂ܲܟ ܗܘ̤ ܒܹܗ ܘܲܓܼܠ̣ܵܐ ܠܝܼ", "ܕܢܘܼܟܼܪܵܝ ܚܸܙܘܹܗ ܒܣܘܼܥܪ̈ܵܢܵܘܗܝ ܀", ":ܐܘܿ ܝܲܨܪܵܐ ܟܡܵܐ ܚܲܟܿܝܼܡ ܐܲܢ̄ܬܿ", "ܘܲܨܢܝܼܥܝܼܢ ܛܵܒܼ ܣܘܼܥܪ̈ܵܢܲܝܟ.", ":ܐܘܿ ܟܡܵܐ ܟܹܐܝܢ ܐܲܢ̄ܬܿ ܐܸܢ ܨܵܒܹ̇ܝܬܿ", "ܕܠܵܐ ܢܵܣ̇ܒܲܬܿ ܒܐܲܦܲܝ̈ ܢܲܦܫܵܟ ܀", ":ܟܠ ܦܘܼܪ̈ܣܝܼܢ ܡܸܨܛܲܢܲܥ ܐܲܢ̄ܬܿ", "ܐܲܝܟܵܐ ܕܒܼܵܥ̇ܝܬܿ ܕܲܬܼܣܲܓܸܿܦ.", ":ܘܲܟܼܒܲܪ ܠܲܝܬܿ ܕܲܦܫܝܼܛ ܡܸܢܵܟ", "ܐܸܡܲܬܼܝ ܕܨܵܒܹ̇ܝܬܿ ܕܲܬܼܥܲܕܲܪ ܀", ":ܒܚܸܟܼ̈ܡܵܬܼܵܟ ܬܸܗ̇ܪܹܬܼ ܣܲܓܿܝܼ", "ܘܲܒܼܫܘܼܠܛܵܢܵܐ ܕܚܹܐܪܘܼܬܼܵܟ.", ":ܕܲܟܼܡܵܐ ܦܫܝܼ̈ܩܵܢ ܥܲܣ̈ܩܵܬܼܵܐ", "ܠܨܵܒܼܝܵܢܵܟ ܐܲܝܟܵܐ ܕܨܵܒܹ̇ܐ ܀", ":ܡܸܢܵܟ ܝܵܠ̇ܦܝܼܢ ܬܲܠܡܝܼܕܹ̈ܐ", "ܘܒܼܵܟ ܡܸܬܼܚܲܟܿܡܝܼܢ ܪ̈ܲܒܵܢܹܐ.", ":ܠܬܲܪܥܵܟ ܪܵܗܛ̇ܝܼܢ ܡܸܣܟܹܿܢܹ̈ܐ", "ܘܲܠܒܹܝܬܼ ܓܲܙܵܟ ܥܲܬܼܝܼܪܹ̈ܐ ܀", ":ܗܵܐ ܓܠ̣ܵܐ ܠܲܢ ܝܲܨܪܵܐ ܕܢܲܦܫܲܢ", "ܕܕܝܼܠܲܢ ܐܸܢܹܝܢ ܬܲܪ̈ܬܲܝܗܹܝܢ.", ":ܠܡܸܪܚܲܡ ܚܘܼܒܵܐ ܕܐܲܚܝܼ ܠܲܢ", "ܘܲܠܡܸܣܢܵܐ ܚܣܵܡܵܐ ܕܩܲܛܠ݂ܲܢ ܀", ":ܬܵܘ ܡ̇ܕܹܝܢ ܐܲܝܟ ܦܵܪ̈ܘܿܫܹܐ", "ܢܦܲܪܣܸܐ ܢܸܟܼܠܵܐ ܕܲܒܼܝܲܨܪܲܢ.", ":ܕܗܵܐ ܝܲܨܪܵܐ ܕܒܲܢ ܒܲܕܲܩ ܠܲܢ", "ܕܕܼܝܼܠܲܢ ܗ̄ܘ̣ ܫܲܝܢܵܐ ܘܪܘܼܓܼܙܵܐ ܀", ":ܬܵܘ ܢܹܐܡܲܪ ܠܹܗ ܟܹܐܢܵܐܝܼܬܼ", "ܠܝܲܨܪܲܢ ܡ̇ܪܵܐ ܕܨܸܒܼܝܵܢܲܢ.", ":ܕܠܵܐ ܬܫܲܚܠܸܦ ܚܲܠܝܘܼܬܼ ܚܘܼܒܵܐ", "ܠܡܲܪܝܼܪܘܼܬܼܵܐ ܕܲܚܣܵܡܵܐ ܀", ":ܬܵܘ ܢܸܬܼܢܸܐ ܡ̣ܢ ܕܝܼܠܹܗ", "ܘܲܢܬܲܪܓܸܿܡ ܠܹܗ ܡ̣ܢ ܣܸܦܪ̈ܵܘܗܝ.", ":ܕܲܚܙܝܼ ܝܲܨܪܵܐ ܠܵܐ ܬܸܕܼܠܘܿܚ", "ܒܲܚܣܵܡܵܟ ܫܲܝܢܵܐ ܕܐ̄ܢܵܫܵܐ ܀", ":ܩܥ̣ܵܘ ܚܲܣܵܡܹ̈ܐ ܘܐܸܡܲܪܘ ܠܹܗ", "ܠܝܲܨܪܵܐ ܕܲܒܼܗܲܕܵܡܲܝ̈ܟܿܘܿܢ.", ":ܕܦܘܼܫ ܝܲܨܪܵܐ ܠܵܐ ܬܵܘܩܸܕܼ ܠܲܢ", "ܒܫܲܠܗܹܒܼܝܼܬܼܵܐ ܕܲܚܣܵܡܵܐ ܀", ":ܬܵܢܵܘ ܠܹܗ ܬܒܲܥܬܹܗ ܕܥܲܬܼܝܼܪܵܐ", "ܕܡܸܫܬܲܢܲܩ ܗ̄ܘ̣ܵܐ ܩܲܫܝܵܐܝܼܬܼ.", ":ܘܡܸܬܼܟܲܫܲܦ ܗ̄ܘ̣ܵܐ ܠܗܵܘ̇ ܕܲܣܢ̣ܵܝܗܝ", "ܕܢܲܪܘܲܚ ܠܹܗ ܡ̣ܢ ܝܲܩܕܵܢܹܗ ܀", ":ܠܗܵܝ̇ ܒܲܪܬܼ ܩܵܠܵܐ ܢܸܬܿܕܲܟܼܪܘܼܢ", "ܚܲܣܵܡܹ̈ܐ ܕܣܵܢܹ̈ܝܢ ܡܲܓܵܢ.", ":ܕܗܵܘܬܼܵܐ ܗ̄ܝܼ ܪܲܒܿܬܼܵܐ ܕܠܵܐ ܡܲܨܝܵܐ", "ܠܡܸܥܒܲܪ ܒܵܗ̇ ܠܘܵܬܼ ܐܲܒܼܪܵܗܵܡ ܀", ":ܣܚܘܿܦܲܝܗܝ ܡ̇ܪܲܢ ܠܣܵܛܵܢܵܐ", "ܕܕܲܠܚܹܗ ܠܓܸܢܣܲܢ ܒܲܚܣܵܡܹܗ."], "lines": ["ܡܐ ܡܪܐ ܐܪܒܥܣܝܪܐ", "ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ", "ܥܘܼܢܵܝܵܐ", "ܛܵܒܼܵܐ ܕܫܲܝܸܢ ܥܵܠܡܵܐ ܥܲܡ ܝܵܬܹܗ: ܫܲܝܸܢ ܢܲܨܪܲܢ ܕܲܕܼܠܝܼܚ", "ܒܲܚܣܵܡܹܗ: ܐܲܚܲܝ̈.", ":ܒܐܘܼܪܚܵܐ ܕܡܲܠܟܵܐ ܪܵܕܹܐ ܗ̄ܘܹ̇ܝܬܼ", "ܠܘܼܩܒܲܠ ܢܝܼܫܵܐ ܕܡܲܠܟܿܘܼܬܼܵܐ.", ":ܘܲܦܓܲܥ ܒܝܼ ܚܣܵܡܵܐ ܣܲܡܝܵܐ", "ܕܢܵܓܹ̇ܕܼ ܠܹܗ ܝܲܨܪܵܐ ܒܝܼܫܵܐ ܀", ":ܒܹܝܬܼ ܐܘܼܪ̈ܚܵܬܼܵܐ ܩܵܐܹ̇ܡ ܗ̄ܘ̣ܵܐ", "ܚܣܵܡܵܐ ܘܚܵܕܲܪ ܒܝܼ̈ܫܵܬܼܵܐ.", ":ܘܲܠܚܵܙܘܿܩܹ̈ܐ ܡܫܲܐܸܠ ܗ̄ܘ̣ܵܐ", "ܕܐܲܝܕܼܵܐ ܐܘܼܪܚܵܐ ܫܲܦܝܼܪܵܐ ܀", ":ܐܸܣܟܹܿܝܡ ܪ̈ܲܚܡܹܐ ܡܥܲܛܲܦ ܗ̄ܘ̣ܵܐ", "ܘܐܲܝܟ ܡ̣ܢ ܚܘܼܒܵܐ ܡܫܲܐܸܠ ܗ̄ܘ̣ܵܐ.", "ܘܟܲܣܝܵܐ ܗ̄ܘ̣ܵܬܼ ܡܸܪܲܬܼ ܡ̇ܘܬܵܐ:", "ܠܓܼܵܘ ܡ̣ܢ ܢܲܚܬܵܐ ܙܲܚܬܵܐ ܕܣܸܦ̈ܘܵܬܹܗ ܀", ":ܒܐܘܼܪܚܵܐ ܪܘܝܼܚܬܵܐ ܨܵܒܹ̇ܐ ܗ̄ܘ̣ܵܐ", "ܕܢܸܪܕܿܘܿܢ ܥܲܡܹܗ ܣܲܓܿܝܼ̈ܐܹܐ.", ":ܘܡܸܛܠ ܗܵܕܹܐ ܡܫܲܐܸܠ ܗ̄ܘ̣ܵܐ", "ܕܢܸܒܼܥܸܐ ܠܘܼܝܼܬܼܵܐ ܠܐܲܒܼܕܵܢܵܐ ܀", ":ܝܲܨܪܵܐ ܒܝܼܫܵܐ ܡܕܲܒܲܪ ܗ̄ܘ̣ܵܐ", "ܠܲܚܣܵܡܵܐ ܣܲܡܝܵܐ ܕܲܬܼܪܹܝܢ.", ":ܘܣܲܡܝܵܐ ܠܣܲܡܝܵܐ ܢܵܓܹ̇ܕܼ ܗ̄ܘ̣ܵܐ", "ܠܘܲܥܕܵܐ ܕܲܬܼܪܲܥ ܓܹܗܲܢܵܐ ܀", ":ܦܵܥܠܵܐ ܕܙܹܐܦܵܐ ܐܸܓܲܪ ܠܹܗ", "ܚܣܵܡܵܐ ܠܦܘܼܠܚܵܢ ܒܝܼ̈ܫܬܼܵܐ.", ":ܕܢܸܗܘܸܐ ܐܲܡܝܼܢ ܒܲܬܼܥܵܫܹܗ", "ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀", ":ܕܹܝܢܵܪܵܐ ܕܙܹܐܦܵܐ ܩܲܝ̣ܩ ܠܹܗ", "ܕܲܪܫܝܼܡ ܒܹܗ ܨܲܠܡܵܐ ܕܡ̇ܘܬܵܐ.", ":ܘܐܸܫܬܵܘܕܲܝ ܠܹܗ ܫܘܼܢܵܩܵܐ", "ܐܸܢ ܢܲܛܥܸܐ ܘܢܲܪܫܲܥ ܣܲܓܿܝܼ ܀", ":ܡ̣ܢ ܨܲܦܪܵܐ ܕܫܘܼܪܵܝ ܕܠܵܐ", "ܫܲܪܝܼ ܒܹܗ ܒܦܘܼܠܚܵܢ ܥܵܘ̣ܠܵܐ.", ":ܘܡܲܬܹ̣ܚܹܗ ܠܥܲܡܠܹܗ ܡܲܪܝܼܪܵܐ", "ܥܕܲܡ̇ܐ ܠܪܲܡܫܵܐ ܕܫܘܼܠܵܡܵܐ ܀", ":ܠܵܐ ܗܘ̤ ܡܲܡܐܸܢ ܡ̣ܢ ܢܘܼܓܼܪܵܐ", "ܕܡ̣ܢ ܫܘܼܪܵܝܵܐ ܠܫܘܼܠܵܡܵܐ.", ":ܘܠܵܐ ܦܵܥܠܵܘ̈ܗܝ ܠܵܐܹ̇ܝܢ ܡܸܡܬܼܘܿܡ", "ܐܵܘ ܡܸܬܼܪܲܦܹܝܢ ܡ̣ܢ ܥܲܡܠܵܐ ܀", ":ܡܸܬܼܥܲܠܲܡ ܗ̄ܘ̣ ܡܸܬܼܥܲܠܲܡ", "ܝܘܿܡ ܡ̣ܢ ܝܘܿܡ ܒܲܕܼܡܘܼܬܼ ܢܸܫܪܵܐ.", ":ܘܥܲܡ ܚܘܼܕܼܵܬܼܵܐ ܕܣܲܢܝܘܼܬܹܗ", "ܡܲܦܪܲܥ ܢܘܼܪܒܹܿܗ ܡܲܪܝܼܪܵܐ ܀", ":ܠܵܐ ܕܵܚܹ̇ܠ ܡ̣ܢ ܣܲܝܒܲܘܼܬܼܵܐ", "ܘܠܵܐ ܡܲܫܦܸܠ ܡ̣ܢ ܟܘܼܪܗܵܢܵܐ.", ":ܐܵܦ ܐܲܝܢܵܐ ܕܩܲܫܝܼܫ ܘܲܡܚܝܼܠ", "ܛܠܸܐ ܘܲܚܠܝܼܡ ܠܡܸܚܣܲܡ ܣܲܓܿܝܼ ܀", ":ܚܲܣܵܡܵܐ ܟܡܵܐ ܐܸܢ ܩܲܫܝܼܫ", "ܠܲܚܣܵܡܵܐ ܛܠܸܐ ܗ̄ܘ̣ ܡ̣ܢ ܫܲܒܼܪܵܐ.", ":ܐܵܦܸܢ ܚܲܣܝܼܪ ܒܝܼܕܲܥܬܼܵܐ", "ܠܲܛܢܵܢܵܐ ܒܝܼܫܵܐ ܓܡܝܼܪܵܐ ܗ̄ܘ̣ ܀", ":ܚܲܣܵܡܵܐ ܡܲܡܝܵܐ ܗ̄ܘ̣ ܕܲܬܼܪܹܝܢ", "ܕܲܓܼܠܝܼܙ ܡ̣ܢ ܢܘܼܗܪܵܐ ܕܩܘܼܫܬܵܐ.", ":ܘܒܲܕܡܘܼܬܼ ܠܸܠܝܵܐ ܘܐܝܼܡܡܵܐ", "ܫܘܸܐ ܠܹܗ ܙܹܐܦܵܐ ܘܲܫܪܵܪܵܐ ܀", ":ܚܲܣܵܡܵܐ ܚܲܪܫܵܐ ܗ̄ܘ̣ ܘܦܹܐܩܵܐ ܗ̄ܘ̣", "ܕܠܵܐ ܫܵܡܲ݁ܥ ܩܵܠ ܦܘܼܩܕܼܵܢܵܐ.", ":ܓܠܝܼܙ ܡ̣ܢ ܫܸܡܥܵܐ ܘܡ̣ܢ ܡܸܠܬܼܵܐ", "ܒܚܹܐܪܘܼܬܹܗ ܘܠܵܘ ܒܲܟܼܝܵܢܵܐ ܀", ":ܚܲܣܵܡܵܐ ܟܪܝܼܗܵܐ ܗ̄ܘ̣ ܕܲܢܣܝܼܣ", "ܒܙܵܘܥܹ̈ܐ ܘܠܵܐ ܗ̄ܘ̣ܵܐ ܒܗܲܕܼܵܡܹ̈ܐ.", ":ܘܟܲܕ ܣܵܒܲ݁ܪ ܕܲܚܠܝܼܡ ܟܠܹܗ", "ܡܒܲܣܒܲܣ ܟܠܹܗ ܘܠܵܐ ܝܵ̇ܕܲܥ ܀", ":ܟܪܝܼܗܵܐ ܢܲܦ̰ܫܹܗ ܒܲܚܣܵܡܵܐ", "ܘܝܵܩܹ̇ܕܼ ܟܠܝܘܿܡ ܒܲܛܢܵܢܵܐ.", ":ܘܠܵܐ ܪܓܼܝܼܫ ܒܵܗ̇ ܒܫܲܠܗܹܒܼܝܼܬܼܵܐ", "ܕܡܸܫܬܲܓܼܪܵܐ ܒܓܼܵܘ ܪܸܥܝܵܢܹܗ ܀", ":ܢܘܼܪܵܐ ܕܪܘܼܓܼܙܵܐ ܡܲܣܸܦ ܒܹܗ", "ܝܲܨܪܵܐ ܒܝܼܫܵܐ ܒܪܸܥܝܵܢܵܐ.", ":ܘܫܵܓܲܪ ܠܹܗ ܒܩܲܝܣܲܝ̈ ܚܸܡܬܼܵܐ", "ܕܢܵܘܩܸܕܼ ܐ̄ܢܵܫܵܐ ܒܝܲܕܸ ܐ̄ܢܵܫܵܐ ܀", ":ܚܲܡܝܼܡܵܐ ܗ̄ܝܼ ܫܲܠܗܹܒܼܝܼܬܹܗ", "ܛܵܒܼ ܡ̣ܢ ܢܘܼܪܵܐ ܕܲܟܼܝܵܢܵܐ.", "ܘܲܠܢܲܦ̰ܫܵܐ ܟܣܝܼܬܼܵܐ ܡ̇ܘܩܹܕܼ:", "ܘܠܵܐ ܗ̄ܘ̣ܵܐ ܠܦܲܓܼܪܵܐ ܒܲܪܵܝܵܐ ܀", ":ܩܫܸܐ ܚܘܼܪܦܹܗ ܛܵܒܼ ܡ̣ܢ ܣܲܝܦܵܐ", "ܘܣܲܦ̰ܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇.", ":ܘܠܲܝܬܿ ܡܸܢܵܝܵܢܵܐ ܠܲܩܛܝܼܠܹ̈ܐ", "ܕܡܲܪܡܸܐ ܟܠܫܵܥ ܡ̣ܢ ܐ̄ܢܵܫܵܐ ܀", ":ܒܲܕܼܡ̇ܐ ܡܥܲܝܲܕܼ ܡ̣ܢ ܐ̄ܢܵܫܵܐ", "ܘܲܨܗܸܐ ܠܩܸܛܠܵܐ ܕܐ̄ܢܵܫܘܼܬܼܵܐ.", ":ܘܚܵ݁ܪܹܒܼ ܙܵܘܥܹ̈ܐ ܥܲܡ ܪܸ̈ܓܼܫܹܐ", "ܢܲܦ̰ܫܵܐ ܘܦܲܓܼܪܵܐ ܫܲܘܝܵܐܝܼܬܼ ܀", ":ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ", "ܘܠܵܐ ܐܲܝܟ ܩܛܝܼܠܲܝ̈ ܒܲܚܣܵܡܵܐ.", "ܕܣܲܝܦܵܐ ܒܐܲܡܝܼܢܘܼܬܼܵܐ ܀", ":ܡܲܢ̣ܘܼ ܟܲܝ ܗܵܢܵܐ ܚܣܵܡܵܐ", "ܕܲܟܼܣܸܐ ܘܲܓܼܠܹܐ ܒܣܘܼܥܪ̈ܵܢܵܘܗܝ.", ":ܘܟܲܕܼ ܠܵܐ ܐܝܼܬܼܵܘܗܝ ܒܲܩܢܘܿܡ̇ܐ", "ܡ̇ܘܒܸܿܕܼ ܟܠܫܵܥ ܠܲܩܢܘܿܡܹ̈ܐ ܀", ":ܒܲܒܼܥܵܬܹܗ ܦܗ̣ܵܘ ܚܘܼܫܵܒܲܝ̈", "ܕܐܸܒܼܥܸܐ ܕܡ̇ܢܵܘ ܫܘܼܪܵܝܹܗ.", ":ܘܐܲܝܢܵܘ ܥܸܩܵܪܵܐ ܕܲܛܥܝܼܢ", "ܠܣܵܘܟܵܘ̈ܗܝ ܘܦܹܐܪ̈ܵܘܗܝ ܡܲܪܝܪܹ̈ܐ ܀", ":ܡܲܢ̣ܘܼ ܟܲܝ ܕܲܡܪܲܒܸܿܐ ܠܹܗ", "ܠܐܲܪܥܵܐ ܒܝܼܫܵܐ ܕܙܝܼܙܵܢܵܘ̈ܗܝ.", ":ܘܡܲܢ̣ܘܼ ܕܚܵܡܹ̇ܠ ܥܲܠ̈ܠܵܬܹܗ", "ܘܲܡܦܲܪܢܸܣ ܚܲܝ̈ܠܵܘܵܬܹܗ ܀", ":ܒܐܲܝܢܵܐ ܟܲܝ ܙܲܝܢܵܐ ܡܲܩܪܸܒܼ", "ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ.", ":ܘܒܲܐܝܠܹܝܢ ܪ̈ܓܼܫܹܐ ܡܸܬܼܟܲܬܲܫ", "ܥܲܡ ܐܲܬܼܠܹܝܛܹ̈ܐ ܕܟܹܐܢܘܼܬܼܵܐ ܀", ":ܡܲܢ̣ܘܼ ܟܲܝ ܕܲܡܣܲܝܲܠ ܠܹܗ", "ܘܝܵܗܹ̇ܒܼ ܒܹܗ ܚܲܝܠܵ ܒܟܸܣܝܵܐ.", ":ܘܐܲܝܟܲܢ ܟܲܕܼ ܫܝܼܛ ܡܸܬܼܓܲܢܒܲܪ", "ܘܚܵܣܹ̇ܢ ܣܸܕܼܪܹ̈ܐ ܕܓܲܢ̄ܒܵܪܹ̈ܐ ܀", ":ܒܙܵܟܼܘܼܬܹܗ ܕܲܕܠܵܐ ܒܙܸܕܼܩܵܐ", "ܬܗܲܪܘ ܘܐܸܬܿܕܲܡܲܪܘ ܚܘܼܫܵܒܲܝ̈.", ":ܕܐܲܝܟܲܢ ܫܝܼܛܵܐ ܡܸܬܼܢܲܨܲܚ", "ܘܡܲܪܟܸܿܢ ܪܹܫܵܐ ܕܢܲܨܝܼܚܹ̈ܐ ܀", ":ܪܸܥܝܵܢܝ ܓܲܪܓܲܢܝ ܕܐܸܬܼܒܲܩܸܐ", "ܘܐܸܒܼܥܸܐ ܒܥܵܬܼܵܐ ܕܲܚܣܵܡܵܐ.", ":ܕܲܒܼܕܝܼܠܹܗ ܟܲܝ ܡܸܬܼܢܲܨܲܚ", "ܐܵܘ ܕܲܠܡܵܐ ܒܲܕܼܠܵܐ ܕܝܼܠܹܗ ܀", ":ܝܲܨܪܵܐ ܡܲܠܟܹܿܟܼܝ ܟܲܣܝܵܐܝܼܬܼ", "ܘܚܵܘܝܲܢܝ ܐܘܼܪܚܵܐ ܕܐܸܪܕܹܿܐ ܒܵܗ̇.", ":ܘܲܗܘ̤ܵܐ ܠܝܼ ܐܲܝܟ ܗܲܕܿܝܼܐܵܐ", "ܠܘܲܥܕܵܐ ܕܫܘܼܠܵܐ ܡܲܪܕܲܝܼܬܼܵܐ ܀", ":ܥܘܼܕܼܪܵܢܵܐ ܕܪܘܼܚܵܐ ܬܪܲܨ ܠܝܼ", "ܢܝܼܫܵܐ ܕܲܡܠܸܐ ܙܵܟܼܘܼܬܼܵܐ.", ":ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܙܵܘܥܹ̈ܐ", "ܘܐܸܡܚܸܐ ܚܣܵܡܵܐ ܣܵܪܘܿܚܵܐ ܀", ":ܐܲܝܟ ܕܲܒܼܐ̄ܪܵܙܵܐ ܡܸܠܸܠ ܥܲܡܝ", "ܚܝܠܵܐ ܪܲܒܵܐ ܕܛܲܝܒܿܘܼܬܼܵܐ.", ":ܕܐܸܢܗܘ̤ ܕܬܹܐܠܲܦ ܒܵܥܹ̇ܐ ܐܲܢ̄ܬܿ", "ܠܒܼܘܿܟ ܐܘܼܪܚܵܐ ܡ̣ܢ ܫܘܼܪܵܝܵܐ ܀", ":ܚܙܘܿܩ ܥܲܡ ܣܸܦܪܹ̈ܐ ܕܲܟܼܬܼܵܒܹ̈ܐ", "ܒܲܠܘܝܼܬܼܵܐ ܕܡܸܠܲܝ̈ ܪܘܼܚܵܐ.", ":ܘܡܲܢܲܥܝܼܢ ܠܵܟ ܠܲܠܡܹܐܢܵܐ", "ܕܡܸܕܹܿܡ ܕܲܒܼܥ̣ܵܘ ܚܘܼܫܵܒܲܝ̈ܟ ܀", ":ܥܲܡ ܒܲܪ ܥܲܡܪܲܡ ܐܸܬܼܠܵܘܵܐ", "ܘܙܸܠ ܥܲܡܹܗ ܠܘܵܬܼ ܫܘܼܪܵܝܵܐ.", ":ܘܗܘ̤ ܡܚܘܸܐ ܠܵܟ ܡ̣ܢ ܐܲܝܟܵܐ", "ܢܸܒܼܥܲܬ̤ ܡܸܪܬܹܗ ܕܲܚܣܵܡܵܐ ܀", ":ܒܚܘܼܩܵܐ ܕܝܵܘܡ̇ܐ ܫܬܿܝܼܬܼܵܝܵܐ", "ܩܪܝܼ ܘܐܸܬܼܒܲܝܲܢ ܬܲܩܢܵܐܝܼܬܼ.", ":ܘܬܲܡ̇ܢ ܡܸܫܟܲܚ ܪܸܥܝܵܢܵܟ", "ܣܘܼܟܵܠܵܐ ܕܥܸܠܬܼܵܐ ܕܲܒܼܥܲܝ̣ܬܿ ܀", ":ܚܙܝܼ ܬܲܡ̇ܢ ܬܘܼܩܵܢ ܐ̄ܢܵܫܵܐ", "ܘܲܫܡܲܥ ܩܵܠܵܐ ܕܫܸܡ ܨܲܠܡܵܐ.", ":ܘܲܒܼܫܘܼܠܵܡܹܗ ܕܦܸܬܼܓܼܵܡܵܐ", "ܚܙܝܼ ܫܘܼܪܵܝܹܗ ܕܲܚܣܵܡܵܐ ܀", ":ܩܵܠ ܨܲܠܡܵܐ ܫ̣ܡܲܥ ܚܲܣܵܡܵܐ", "ܕܡܸܬܼܟܲܢܸܐ ܒܲܨܠܸܡ ܟܲܣܝܵܐ.", ":ܘܕܼܵܠܲܬ̤ ܒܹܗ ܡܸܪܲܬܼ ܡ̇ܘܬܵܐ", "ܠܩܵܠ ܬܘܼܩܵܢܹܗ ܕܥܲܦܪܵܢܵܐ ܀", ":ܢܘܼܪܵܐ ܕܝܲܨܪܹܗ ܣܸܦܲܬ̤ ܒܹܗ", "ܒܲܛܪܘܼܢܵܐ ܪܹܫܵܐ ܕܐܵܐܲܪ.", ":ܘܕܸܠܩܲܬ̤ ܟܠܵܗ̇ ܒܲܚܣܵܡܵܐ", "ܘܐܲܣܸܦ ܢܘܼܪܵܐ ܒܐ̄ܢܵܫܘܼܬܼܵܐ ܀", ":ܬܲܪܥܹܗ ܠܩܸܒܼܝܵܐ ܕܲܣܝܵܢܹܗ", "ܘܐܲܫܕ݂ܵܗ̇ ܠܡܸܪܬܹܗ ܥܲܠ ܐ̄ܢܵܫܵܐ.", ":ܘܟܲܬܿܡܹܗ ܠܢܲܚܬܵܐ ܕܲܒܼܪܝܼܬܼܵܐ", "ܒܣܲܡ ܡ̇ܘܬܵܐ ܕܪܸܕܓܲܬܼ ܦܹܐܪܵܐ ܀", ":ܫܪܵܝܗܝ ܠܐܲܣܵܪܵܐ ܕܐܸܪܲܟܲܒܼ", "ܒܝܼܕܲܥܬܼܵܐ ܟܣܝܼܬܼܵܐ ܕܟܲܣܝܵܐ.", ":ܘܕܲܠܚܹܗ ܠܫܲܝܢܵܐ ܕܐܸܬܼܡܲܙܲܓܼ", ":ܒܚܘܼܒܵܐ ܘܪ̈ܲܚܡܹܐ ܕܡܲܬܩܸܢ ܟܠ", ":ܦܲܠܓܹܗ ܠܥܘܼܡܪܵܐ ܕܲܫ̈ܘܲܝܵܐ", "ܘܲܣܕܲܩ ܐܸܢܘܿܢ ܚܲܕܼ ܡ̣ܢ ܚܲܕܼ.", ":ܘܲܥܒ݂ܲܕܼ ܐܸܢܘܿܢ ܠܲܐ̄ܚܝܵܢܹ̈ܐ", "ܢܘܼܟܼܪ̈ܵܝܹܐ ܚܲܕܼ ܡ̣ܢ ܚܲܒܼܪܹܗ ܀", ":ܒܲܚܣܵܡܵܐ ܙܲܪܥ̣ܵܗ̇ ܒܝܼܫܵܐ", "ܠܛܘܼܥܝܲܝ ܕܝܼܠܹܗ ܒܡܵܝ̈ܘܿܬܹܐ.", ":ܘܐܵܘܥܝܼ ܚܛܝܼܬܼܵܐ ܒܪܸ̈ܓܼܫܲܝܗܘܿܢ", "ܘܗܲܒܸܿܒܼܘ ܦܹܐܪܹ̈ܐ ܕܣܲܡ ܡ̇ܘܬܵܐ ܀", ":ܣܲܚ̣ܦܹܗ ܠܨܲܠܡܵܐ ܝܲܩܝܼܪܵܐ", "ܘܲܫܕܵܝܗܝ ܠܐܲܪܥܵܐ ܐܲܝܟ ܫܝܼܛܵܐ.", ":ܘܝܲܗ̣̄ܒܹܿܗ ܠܡܵܘܬܵܐ ܡܸܫܟܵܢܵܐ", "ܘܐܲܗܸܠ ܘܲܓܼܚܸܟ ܥܲܠ ܫܸܦܠܹܗ ܀", ":ܗܵܐ ܫܘܼܪܵܝܹܗ ܕܲܚܣܵܡܵܐ", "ܝܵܕܼܘܿܥܵܐ ܩܪܝܼ ܘܐܸܣܬܲܟܲܠ.", ":ܚܙܝܼ ܢܼܟܼܠܹܗ ܘܝܲܠܲܦ ܥܸܠܬܹܗ", ":ܕܡ̇ܢܵܐ ܣܥ݂ܲܪ ܡ̣ܢ ܫܘܼܪܵܝܵܐ", ":ܒܗܵܘܢܵܐ ܩܪܝܼ ܒܵܗ̇ ܒܬܲܫܥܝܼܬܹܗ", "ܘܗܵܐ ܡܸܣܬܲܟܿܠܲܬܿ ܨܸܢ̈ܥܵܬܹܗ.", ":ܒܒܼܘܼܝܵܢܵܐ ܫܡܲܥ ܣܘܼܥܪܵܢܹܗ", "ܘܗܵܐ ܩܵܝ̇ܡܲܬܿ ܥܲܠ ܟܲܣ̈ܝܵܬܹܗ ܀", ":ܚܲܒܸܿܠ ܦܲܐܝܘܼܬܼ ܬܘܼܩܵܢܹܗ", "ܕܐܘܼܡ̇ܢܵܐ ܕܨܲܒܸܿܬܼ ܟܠܵܐ.", ":ܘܲܗ̣ܦܲܟ ܨܲܚܝܹܗ ܐܲܝܟ ܒܝܼܫܵܐ", "ܕܡ̣ܢ ܒܝܼܫܘܼ ܟܠ̣ܵܐ ܚܸܟܼ̈ܡܵܬܹܗ ܀", ":ܐܵܘܥܝܼ ܡܸܪܲܬܼ ܒܝܼ̈ܫܵܬܼܵܐ", "ܘܐܲܒܲܥ ܣܸܓܼܕܲܬܼ ܐܲܠܵ̈ܗܹ̈ܐ.", ":ܘܨܲܚܝܼ ܠܐܝܼܬܼܝܵܐ ܒܬܼܘܼܩܵܢܹܗ", "ܕܐܲܝܟ ܠܵܐ ܓܡܝܼܪܵܐ ܐܸܬܿܬܲܩܲܢ ܀", ":ܗܵܐ ܫܲܬܸܐܣܬܼܵܐ ܕܒܸܢܝܵܢܹܗ", "ܕܲܢܟܼܝܼܠܵܐ ܦܵܥܠܵܐ ܕܙܹܐܦܵܐ.", ":ܚܙܵܘ ܒܲܢܵܝܹ̈ܐ ܕܲܫܪܵܪܵܐ", "ܥܪܘܿܩܘ ܡ̣ܢ ܒܝܼܫܘܼܬܼ ܦܘܼܠܚܵܢܹܗ ܀", ":ܗܵܐ ܐܵܬܹ̈ܘܵܬܼܵܐ ܕܗܸܓܼܝܵܢܹܗ", "ܕܪܲܒܵܐ ܣܲܟܼܠܵܐ ܕܣܸܡܵܠܵܐ.", ":ܚܘܼܪܘ ܬܲܠܡܝܼܕܼ̈ܐ ܕܝܲܡܝܼܢܵܐ", "ܠܵܐ ܬܸܬܼܗܲܓܿܘܿܢ ܣܲܟܼܠܑܵܝܼܬܼ ܀", ":ܗܵܐ ܟܵܣܵܐ ܕܡܸܪܲܬܼ ܡ̇ܘܬܹܿܗ", "ܕܡܲܕܲܟ ܘܐܲܫܩܝܼ ܠܲܟܼܝܵܢܲܢ.", ":ܠܵܐ ܐ̄ܢܵܫ ܫܵܩܘܼܬܹܗ", "ܕܠܑܵܐ ܢܸܬܼܚܲܒܲܠ ܡ̣ܢ ܡ̇ܘܬܵܐ ܀", ":ܗܵܐ ܐܘܼܪܚܵܐ ܦܬܼܝܼܬܼܵܐ ܕܲܕܼܪܲܫ", "ܒܨܸܢܼ̈ܥܵܬܹܗ ܩܵܛܸܠ ܐ̄ܢܵܫܵܐ.", ":ܚܙܵܘ ܠܵܐ ܬܸܪܕܿܘܿܢ ܒܲܠܘܝܼܬܹܗ", "ܚܵܙܩܲܝ̈ ܒܐܘܼܪܚܵܐ ܕܐܲܠܝܼܨܵܐ ܀", ":ܗܵܐ ܓܠ̣ܵܐ ܠܵܟ ܣܵܦܪܵܐ ܕܪܘܼܚܵܐ", "ܪܸܥܝܵܢܵܐ ܒܥܵܬܼܵܐ ܕܲܒܼܥ݂ܲܝܬܿ.", ":ܪܕܼܝܼ ܒܹܝܬܼ ܚܘܼܩܹ̈ܐ ܕܲܟܼܬܼܵܒܹ̈ܐ", "ܠܘܼܩܒܲܠ ܢܝܼܫܵܐ ܕܲܬܼܪܲܨ ܠܵܟ ܀", ":ܠܒܲܫ ܙܲܝܢܵܐ ܕܡܸܠܲܬܼ ܩܘܼܫܬܵܐ", "ܘܐܸܬܼܟܲܬܲܫ ܪܘܼܚܵܢܵܐܝܼܬܼ.", ":ܘܲܫܕܼܝܼ ܡܸܠܹ̈ܐ ܚܠܵܦ ܓܹܐܪܹ̈ܐ", "ܒܣܸܕܼܪܹ̈ܐ ܢܟܼܝܼܠܹ̈ܐ ܕܲܚܣܵܡܵܐ ܀", ":ܡܲܕܲܟ ܐܘܼܟܼܠܵܐ ܪܘܼܚܵܢܵܐ", "ܠܪܸܥܝܵܢܵܐ ܕܲܕܠܲܚ ܒܝܼܫܵܐ.", ":ܘܦܲܟܲܗ ܡܸܪܲܬܼ ܒܝܼ̈ܫܬܼܵܐ", "ܒܚܲܠܝܘܼܬܼܵܐ ܕܩܵܠ ܦܸܬܼܓܼܵܡܲܝ̈ܟ ܀", ":ܫܲܝܸܢ ܐܸܢܘܿܢ ܠܲܪ̈ܓܼܝܼܙܹܐ", "ܒܡܸܠܲܬܼ ܫܲܝܢܵܐ ܕܫܲܝܸܢ ܟܠ.", ":ܘܲܩܪܝܼ ܐܸܢܘܿܢ ܠܐܵܘܝܘܼܬܼܵܐ", "ܕܚܸܙܩܲܬ̤ ܚܘܼܒܵܐ ܕܲܒܼܪܝܼܬܼܵܐ ܀", ":ܠܲܒܸܿܒܼ ܐܸܢܘܿܢ ܠܲܡܥܵܩܹ̈ܐ", "ܒܫܘܼܕܵܝܵܐ ܕܡܲܠܟܿܘܼܬܼ ܪܵܘܡ̇ܐ.", ":ܘܲܬܼܢܝܼ ܐ̄ܢܘܿܢ ܗܵܝ̇ ܒܲܪܬܼ ܩܵܠܵܐ", "ܕܡܲܢ ܕܲܡܣܲܝܒܲܪ ܗܘ̤ ܢܸܚܸܐ ܀", ":ܩܪܝܼ ܠܲܩܛܝܼܠܲܝ̈ ܒܲܚܣܵܡܵܐ", "ܦܵܣܘܿܩܵܐ ܕܡܵܘܬܹܿܗ ܕܗܵܒܹܝܠ.", ":ܘܐܲܫܡܲܥ ܐܸܢܘܿܢ ܒܲܪܬܼ ܩܵܠܵܐ", "ܕܲܕܼܡ̇ܐ ܕܓܼܵܥܹ̇ܐ ܡ̣ܢ ܐܲܪܥܵܐ ܀", ":ܦܬܲܚ ܒܹܝܬܼ ܐܲܪ̈ܟܹ̇ܐ ܕܡܲܠܟܿܘܼܬܼܵܐ", "ܘܲܩܪܝܼ ܒܲܓܼܙܵܪ̈ܲܝ ܕܝܼܢܹ̈ܐ.", ":ܘܚܵܘܵܐ ܬܒܲܥܬܼܵܐ ܕܩܵܛܘܿܠܹ̈ܐ", "ܕܲܪܫܝܼܡܵܐ ܒܩܲܢܝܵܐ ܕܡܲܠܟܵܐ ܀", ":ܦܘܿܩ ܠܲܦܩܲܥܬܼܵܐ ܥܲܡ ܐܲܚܹ̈ܐ", "ܘܲܚܙܝܼ ܚܣܵܡܵܐ ܟܲܕܸ ܢܵܨܲ݁ܚ.", ":ܘܲܡܣܲܝܲܥ ܠܵܗ̇ ܠܙܵܟܼܘܼܬܹܗ", "ܝܲܨܪܵܐ ܢܟܼܝܼܠܵܐ ܕܡܲܪ̈ܵܚܹܐ ܀", ":ܡܸܟܵܐ ܝܼܠܲܦ ܨܸܢ̈ܥܵܬܹܗ", "ܘܥܲܡܝܼܩܘܼܬܼ ܦܲܚܹ̈ܐ ܕܢܸܟܼܠܹܗ.", "ܘܛܲܝܸܒܼ ܦܘܼܪ̈ܣܹܐ ܩܲܛܝܼܢܹ̈ܐ:", "ܕܲܡܦܲܪܣܹܝܢ ܟܲܣܝܘܼܬܼ ܢܸܟܼܠܵܘ̈ܗܝ ܀", ":ܐܸܣܟܹܿܡܵܐ ܕܚܘܼܒܵܐ ܠܒܸܫ̣ ܗ̄ܘ̣ܵܐ", "ܚܣܵܡܵܐ ܘܐܲܩܪܸܒܼ ܥܲܡ ܗܵܒܹܝܠ.", ":ܒܐܵܬܼܵܐ ܕܫܲܝܢܵܐ ܐܲܛܥܝܼ ܒܹܗ", "ܘܐܲܦܩܹܗ ܠܚܘܼܪܒܵܐ ܠܘܵܬܼ ܩܸܛܠܵܐ ܀", ":ܫܘܼܦܪܵܐ ܦܲܪܝܵܐ ܕܢܸܨܚܵܢܵܘ̈ܗܝ", "ܚܙ̣ܵܐ ܘܲܒܸܫ̣ܬܹܗ ܟܲܪܝܘܼܬܼܵܐ.", ":ܕܗܘ̤ ܣܲܢܝܵܐ ܗ̄ܘ̣ ܘܠܵܐ ܪܓܼܝܼܓܼ ܢܸܚܙ̣ܐ", "ܐܲܝܢܵܐ ܕܫܲܦܝܼܪ ܪܸܥܝܵܢܹܗ ܀", ":ܦܹܐܪܵܐ ܕܩܸܛܠܵܐ ܐܵܘܥܝܼ ܒܵܗ̇", "ܚܣܵܡܵܐ ܒܐܲܪܥܵܐ ܕܠܵܘ̈ܛܵܬܼܵܐ.", ":ܘܒܲܟܲܪ ܒܐܝܼܕܼܵܗ̇ ܣܘܼܥܪܵܢܵܐ", "ܪܓܼܙܵܪ ܕܝܼܢܵܐ ܕܐܝܼܠܵܢܵܐ ܀", ":ܟܵܣܵܐ ܕܲܕܡ̇ܐ ܡ̣ܙܲܠ ܝܲܗ̣̄ܒܼ ܠܵܗ̇", "ܠܡܲܟܼܐܲܒܼܬܵܐ ܘܠܵܐ ܩܲܒܸܿܠܬܹܗ.", ":ܕܲܟܼܪܝܼܗܵܐ ܗ̄ܘ̣ܵܬܼ ܡ̣ܢ ܢܸܓܼ̈ܕܲܐ", "ܕܒܸܠܥܲܬ̤ ܒܲܥܒܼܵܪ ܦܘܼܩܕܵܢܵܐ ܀", ":ܓܸܥܨܲܬ̤ ܘܲܫܕܵܬܹܗ ܠܲܕܡ̇ܐ", "ܕܠܵܐ ܡܥܵܕܼܵܐ ܗ̄ܘܵܬܼ ܒܫܵܩܘܼܬܹܗ.", ":ܐܵܦ ܗܘ̤ ܕܡ̇ܐ ܠܵܐ ܩܵܘܝܼ ܒܵܗ̇", "ܕܓܼܥ̣ܵܐ ܘܲܣܠܸ݂ܩ ܡ̣ܢ ܥܘܼܒܵܗ̇ ܀", ":ܐܘܿ ܕܡ̇ܐ ܫܲܬܿܝܼܩܵܐ ܕܲܩܥ̣ܵܐ", "ܩܵܠܵܐ ܕܪܸ̈ܓܼܫܹܐ ܡܲܠܵܠܹ̈ܐ.", ":ܐܘܿ ܝܲܩܝܼܪܵܐ ܕܐܸܬܼܥܲܠܝܼ", "ܒܓܸܦܹ̈ܐ ܕܪܘܼܚܵܐ ܠܘܵܬܼ ܪܵܘܡ̇ܐ ܀", ":ܐܘܿ ܕܲܩܛܝܼܠ ܘܲܛܡܝܼܪ ܒܐܲܪܥܵܐ", "ܘܡܲܠܸܠ ܩܵܠܹܗ ܐܲܝܟ ܪܲܥܡܵܐ.", ":ܐܘܿ ܕܵܡܟܲܣܲܝ ܘܲܡܣܲܬܲܪ", "ܘܢܲܦܝܼܩ ܒܵܬܲܪ ܩܵܛܘܿܠܹܗ ܀", ":ܐܘܿ ܚܣܵܡܵܐ ܣܲܡܝܵܐ ܕܲܬܼܪܹܝܢ", "ܣܲܡܵܐ ܒܣܲܡܵܐ ܠܣܘܼܥܪ̈ܵܢܵܘܗܝ.", ":ܘܟܲܕܼ ܣܵܒ݁ܲܪ ܕܲܟܼܣܸܐ ܢܸܟܼܠܹܗ", "ܓܠ̣ܵܐ ܐܲܝܟ ܫܸܡܫܵܐ ܠܟܹܐܢܘܼܬܼܵܐ ܀", ":ܐܘܿ ܢܟܼܝܼܠܵܐ ܕܟܲܕܼ ܡܸܨܛܲܢܲܥ", "ܡܦܲܪܣܸܐ ܢܲܦ̰ܫܹܗ ܘܠܵܐ ܝܵ̇ܕܲܥ.", ":ܐܘܿ ܥܪܝܼܡܵܐ ܕܟܲܕܼ ܡܸܬܼܚܲܟܲܡ", "ܡܚܵܘܸܐ ܓܠܝܼܙܘܼܬܼ ܪܸܥܝܵܢܹܗ ܀", ":ܘܩܲܠܹ݂ܗ ܚܣܵܡܵܐ ܠܬܲܡܝܼܡܵܐ", "ܘܟܲܣܝܹܗ ܒܢܲܚܬܵܐ ܕܨܸܢ̈ܥܵܬܼܵܐ.", ":ܘܲܓܼܠ̣ܵܘ ܪܸܡܙܵܐ ܝܵ̇ܕܲܥ ܟܠ", "ܠܬܲܚܦܝܼܬܼܵܐ ܕܲܨܢܝܼܥܘܼܬܹܗ ܀", ":ܦܲܪܣܝܼ ܘܲܓܼܠ̣ܵܗ̇ ܠܣܲܢܝܘܼܬܹܗ", "ܒܲܓܼܙܵܪ ܕܝܼܢܹܗ ܕܩܵܛ̇ܘܿܠܵܐ.", ":ܘܚܵܘܝܵܗ̇ ܠܕܼܵܪܹ̈ܐ ܘܫܲܪ̈ܒܼܵܬܼܵܐ", "ܠܲܬܼܒܲܥܬܼܵܐ ܕܥܵܘ̇ܠܘܼܬܹܗ ܀", ":ܬܵܘ ܐܸܬܼܒܲܩܵܘ ܚܲܣܵܡܹ̈ܐ", "ܒܓܼܘܼܢܚܹܗ ܪܲܒܵܐ ܕܲܚܣܵܡܵܐ.", ":ܕܐܸܫܲܕܼ ܠܲܕܼܡ̇ܐ ܙܲܟܵܝܵܐ", "ܘܟܲܣܝܹܗ ܡ̣ܢ ܝܵ̇ܕܲܥ ܟܠܵܐ ܀", ":ܬܵܘ ܣܵܢ̈ܐܹܐ ܕܣܵܢܹ̇ܝܢ ܡܲܓܵܢ", "ܠܐܲܚܲܝ̈ܗܘܿܢ ܒܲܕܼܡܘܼܬܼ ܩܵܐܹܝܢ.", ":ܘܲܫܡܲܥܘ ܠܲܕܼܡ̇ܐ ܕܲܡܡܲܠܸܠ", "ܘܥܵܢܹ̇ܐ ܠܹܗ ܪܸܡܙܵܐ ܟܲܣܝܵܐ ܀", ":ܬܵܘ ܐܸܬܼܒܲܩܵܐ ܒܲܬܼܒܲܥܬܹܗ", "ܕܩܵܛ̇ܘܿܠܵܐ ܕܲܩܛ݂ܲܠ ܡܲܓܵܢ.", ":ܘܣܲܒܼܘ ܬܲܚܘܝܼܬܼܵܐ ܕܟܹܐܢܘܼܬܼܵܐ", "ܕܲܟܼܡܵܐ ܠܚܝܼܡܵܐ ܠܩܵܛܘܿܠܹ̈ܐ ܀", ":ܢܸܗܘܘܿܢ ܢܸܓܼܕܵܘ̈ܗܝ ܕܲܢܟܼܝܼܠܵܐ", "ܬܲܚܘܝܼܬܼܵܐ ܠܝܲܨܪܵܐ ܒܝܼܫܵܐ.", ":ܕܠܵܐ ܗ̄ܘ̣ܵܐ ܪܵܗܹ̇ܛ ܚܲܪܡ̇ܐܝܼܬܼ", "ܒܲܫܒܼܝܼܠܹ̈ܐ ܕܩܵܛܘܿܠܘܼܬܼܵܐ ܀", ":ܐܲܝܟ ܡܲܚܙܝܼܬܼܵܐ ܢܗܘܘܿܢ ܠܹܗ", "ܫܲܒܼܥܵܐ ܢܸܓܼ̈ܕܹܿܐ ܕܥܲܠ ܩܵܐܹܝܢ.", ":ܘܢܸܚܙܸܐ ܩܢܘܿܡܹܗ ܟܲܣܝܵܐܝܼܬܼ", "ܒܙܵܘܥܵܐ ܘܢܵܘܕܵܐ ܕܥܲܠ ܦܲܓܼܪܹܗ ܀", ":ܢܹܐܡܲܪ ܪܸܥܝܵܢܵܐ ܠܝܲܨܪܵܐ", "ܕܲܚܙܝܼ ܠܵܐ ܬܸܚܣܘܿܡ ܡܲܓܵܢ.", ":ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ", "ܫܒܲܥ ܒܲܫܒܲܥ ܫܲܒܼܥܝܼܢ ܙܲܒܼܢܝܼ̈ܢ ܀", ":ܢܸܣܢܹܐ ܟܠܢܵܫ ܠܲܚܣܵܡܵܐ", "ܕܲܚܣܵܡܵܐ ܡ̇ܘܠܸܕܼ ܩܸܛܠܵܐ ܗ̄ܘ̣.", ":ܘܢܸܥܪܘܿܩ ܟܠܢܵܫ ܡ̣ܢ ܩܸܛܠܵܐ", "ܕܩܸܛܠܵܐ ܬܒܲܥܬܹܗ ܡܲܪܝܼܪܵܐ ܗ̄ܝܼ ܀", ":ܚܣܵܡܵܐ ܗ̄ܘ̣ ܥܸܩܵܪܹܗ ܕܩܸܛܠܵܐ", "ܘܡ̣ܢ ܬܲܡ̇ܢ ܫܵܘ̇ܚܝܼܢ ܥܵܘܦܵܘ̈ܗܝ.", ":ܘܐܲܝܢܵܐ ܕܐܵܟܹ̇ܠ ܡ̣ܢ ܦܹܐܪ̈ܵܘܗܝ", "ܦܵܪܚܵܐ ܒܹܗ ܡܸܪܲܬܼ ܡ̇ܘܬܵܐ ܀", ":ܚܣܵܡܵܐ ܫܵܪܹܒܼ ܒܲܒܼܪܝܼܬܼܵܐ", "ܩܸܛܠܵܐ ܚܲܕܼܬܼܵܐ ܘܫܲܪܘܵܝܵܐ.", ":ܘܫܲܪܝܼܘ ܪܵܕܹܝܢ ܚܲܣܵܡܹ̈ܐ", "ܒܥܸܩ̈ܒܼܵܬܹܗ ܒܚܲܕܼ ܪܸܥܝܵܢܵܐ ܀", ":ܚܣܵܡܵܐ ܬܪܲܨ ܢܝܼܫܵܐ ܢܟܼܝܼܠܵܐ", "ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ.", ":ܘܐܲܠܸܦ ܐܸܢܘܿܢ ܠܲܢܟܼܝܼܠܹ̈ܐ", "ܠܸܡܫܕܵܐ ܒܩܸܫܬܵܐ ܕܨܸܢ̈ܥܵܬܼܵܐ ܀", ":ܗܘ̤ ܥܵܘܪܹܗ ܠܢܘܼܗܪܵܐ ܕܢܲܦ̰ܫܵܐ", "ܘܣܲܡܝܼ ܠܙܵܘܥܹ̈ܐ ܕܪܸܥܝܵܢܵܐ.", ":ܘܲܚ̣ܫܸܟ ܟܠܹܗ ܒܲܪܢܵܫܵܐ", "ܡ̣ܢ ܢܘܼܗܪܵܐ ܕܦܵܪܘܿܫܘܼܬܼܵܐ ܀", ":ܗܘ̤ ܥܲܒܼܕܵܗ̇ ܠܲܡܠܲܝܼܠܘܼܬܼܵܐ", "ܒܲܕܼܡܘܼܬܼ ܪ̈ܲܚܫܵܐ ܕܠܵܐ ܡܸܠܬܼܵܐ.", ":ܘܲܛ̣ܥܵܐ ܝܲܨܪܵܐ ܦܵܪܘܿܫܵܐ", "ܚܸܟܼ̈ܡܵܬܼܵܐ ܕܲܡܠܝܼܠܘܼܬܹܗ ܀", ":ܚܣܵܡܵܐ ܙܲܝܢܹܗ ܠܪܸܥܝܵܢܵܐ", "ܕܢܸܬܼܟܲܬܲܫ ܥܲܡ ܚܲܒܿܝܼܒܼܵܘ̈ܗܝ.", ":ܘܠܵܐ ܐܲܪܓܸܿܫ ܩܢܹܐ ܒܘܼܝܵܢܵܐ", "ܟܲܕܼ ܚܵܪܹܒܼ ܠܲܟܼܢܵܘܵܬܹ̈ܗ ܀", ":ܒܙܲܝܢܹܗ ܙܵܟܹ̇ܝܢ ܚܲܣܵܡܹ̈ܐ", "ܘܚܵܣܢ̇ܝܼܢ ܣܸܕܼܪܹ̈ܐ ܕܟܹܐܢܘܼܬܼܵܐ.", ":ܘܲܒܼܠܸܠܝܵܐ ܕܥܲܡܘܼܛܘܼܬܹܗ", "ܫܵܕܹ̇ܝܢ ܓܹܐܪܹ̈ܐ ܒܢܲܗܝܼܪܵܐ ܀", ":ܗܘ̤ ܡܚܲܟܸܿܡ ܠܹܗ ܠܚܲܣܵܡܵܐ", "ܠܡܹܐܚܲܕܼ ܕܵܪܵܐ ܥܲܡ ܩܘܼܫܬܵܐ.", ":ܘܡܲܠܸܦ ܠܹܗ ܙܢܲܝ̈ ܬܲܟܼܬܿܘܼܫܵܐ", "ܕܢܸܬܼܟܲܬܲܫ ܒܐܸܣܟܹܿܝܡ ܚܘܼܒܵܐ ܀", ":ܒܐܸܣܟܹܿܝܡ ܚܘܼܒܵܐ ܡܸܬܼܟܲܬܲܫ", "ܚܲܣܵܡܵܐ ܐܲܝܟ ܛܲܢܵܢܵܐ.", ":ܘܟܲܕܼ ܗܘ̤ ܣܵܢܐܵܐ ܗ̄ܘ̣ ܕܲܫܪܵܪܵܐ", "ܛܵܐܹ̇ܝܢ ܐܲܝܟ ܪܵܚܹ̇ܡ ܫܲܝܢܵܐ ܀", ":ܠܒܼܷܝܼܫ ܠܹܗ ܛܢܵܢܵܐ ܠܚܲܣܵܡܵܐ", "ܐܲܝܟ ܬܵܒܼܘܿܥܵܐ ܕܘܵܠܝܼܬܼܵܐ.", ":ܘܲܡܚܵܘܸܐ ܛܢܵܢܹܗ ܒܙܹܐܦܵܐ", "ܘܣܵܬܲ݁ܪ ܟܠܢܵܫ ܘܵܠܝܼܬܼܵܐ ܀", ":ܩܢܸܐ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ", "ܠܘܼܩܒܲܠ ܫܸܡܥܵܐ ܕܛܵܒܼܵܬܼ̈ܐ.", ":ܘܟܲܕܼ ܠܵܐ ܛܠܝܼܡ ܡ̣ܢ ܨܹܝܕܼ ܛܵܒܼܵܐ", "ܩܵܒܹ̇ܠ ܟܠܢܵܫ ܘܲܡܪܲܛܸܢ ܀", ":ܐܵܪܵܐ ܣܵܢ̇ܠܵܐ ܕܟܹܐܢܘܼܬܼܵܐ", "ܡܵܢ ܢܵܨܹ̇ܝܬܿ ܥܲܡ ܫܲܪܝܼܪܹ̈ܐ.", "ܡܵܢܵܐ ܚܛ̣ܵܘ ܠܵܟ ܬܲܡܝܼܡܹ̈ܐ:", "ܕܐܵܟܲܠܲܬܿ ܟܠܢܵܫ ܩܲܪ̈ܨܲܝܗܘܿܢ ܀", ":ܐܵܪܵܐ ܣܲܡܝܵܐ ܕܨܸܒܼܝܵܢܵܐ", "ܡ̇ܢ ܡܸܬܼܟܲܬܿܫܲܬܿ ܥܲܡ ܢܘܼܗܪܵܐ.", ":ܡ̇ܢܵܐ ܣܲܓܿܦܘܼܗ̇ ܠܣܲܡܝܘܼܬܼܵܟ", "ܙܲܠܝܼܩܹ̈ܐ ܕܦܲܐܝܘܼܬܼ ܢܘܼܗܪܹܗ ܀", ":ܐܸܢܗܘ̤ ܕܓܲܠ̣ܙܵܟ ܨܸܒܼܝܵܢܵܟ", "ܡ̣ܢ ܩܘܼܫܬܵܐ ܢܘܼܗܪܵܐ ܕܲܬܼܪܹܝܢ.", ":ܡ̇ܢ ܡܸܬܼܥܲܕܿܠܲܬܿ ܣܲܟܼܠܵܐܝܼܬܼ", "ܟܲܕ ܠܵܐ ܛܠܝܼܡܲܬܿ ܡ̣ܢ ܢܘܼܗܪܵܐ ܀", ":ܒܝܼܫܘܼܬܼܵܟ ܐܸܚܕܲܬ̤ ܬܲܪܥܵܐ", "ܒܐܲܦܲܝ̈ ܢܘܼܗܪܵܐ ܕܒܼܵܒܼܵܬܼܵܟ.", ":ܘܐܲܢ̄ܬܿ ܗ̄ܘ̣ ܓܠܲܙ̣ܬܵܝܗܝ ܠܲܩܢܘܿܡ̇ܟ", "ܡ̣ܢ ܢܘܼܗܪܵܐ ܕܙܲܕܼܝܼܩܘܼܬܼܵܐ ܀", ":ܠܲܝܬܿ ܥܸܠܬܼܵܐ ܠܲܢܟܼܝܼܠܘܼܬܼܵܟ", "ܕܡܸܛܠ ܡ̇ܢܵܐ ܚܵܣܹ̇ܡ ܐܲܢ̄ܬܿ.", ":ܕܐܵܦ ܗܝ̤ ܥܸܠܵܬܼܵܟ ܠܵܘ ܥܸܠܬܼܵܐ ܗ̄ܝܼ", "ܐܸܠܵܐ ܐ̄ܣܟܹܿܝܡܵܐ ܕܲܓܵܠܵܐ ܀", ":ܘܕܹܐܚܵܘܹܝܟ ܕܐܹܝܢ ܕܲܓܵܠ ܐܲܢ̄ܬܿ", "ܘܕܿܓܵܠܵܐܝܼܬܼ ܩܵܒܹ̇ܠ ܐܲܢ̄ܬܿ.", ":ܡ̣ܢ ܣܘܼܥܪ̈ܵܢܹܐ ܡܲܝܬܸܿܐ ܐ̄ܢܵܐ", "ܬܲܚܘܝܼܬܼܵܐ ܠܛܵܠܘܿܡܘܼܬܼܵܟ ܀", ":ܡ̇ܢܲܐ ܗ̄ܝܼ ܥܸܠܬܼܵܐ ܕܲܣܢ̣ܲܝܬܵܝܗܝ", "ܕܢܵܘܣܵܐ ܙܲܗܝܵܐ ܕܓܸܠܝܵܢܹ̈ܐ ܀", ":ܐܸܡܲܬܼܝ ܨܲܚܝܵܟ ܐܲܝܟ ܕܐܲܢ̄ܬܿ ܠܹܗ", "ܘܐܲܝܟܵܐ ܓܲܢܝܵܟ ܒܲܕܼܡܘܼܬܼܵܟ.", ":ܐܸܡܲܬܼܝ ܦܲܪ̣ܥܵܟ ܟܹܐܢܵܐܝܼܬܼ", "ܚܘܼܒܼܠܹ̈ܐ ܒܝܼܫܹ̈ܐ ܕܐܵܘܙܸܦܬܵܝܗܝ ܀", ":ܚܵܘܵܐ ܒܓܸܠܝܵܐ ܡ̇ܢ ܛܲܠ̣ܡܵܟ", "ܘܗܵܐ ܐܝܼܬܼ ܐܲܬܼܪܵܐ ܠܲܪܛܘܼܢܝܵܟ.", ":ܘܐܲܝܬܵܐ ܣܵܗ̈ܕܹܿܐ ܕܲܡܚܲܬܿܡܝܼܢ", "ܠܐܸܫܛܵܪܵܐ ܕܕܿܓܵܠܘܼܬܼܵܟ ܀", ":ܚܵܣ ܕܹܝܢ ܠܵܐ ܬܸܗܘܸܐ ܗܵܕܹܐ", "ܕܙܹܐܦܵܟ ܢܸܙܟܸܿܐ ܠܲܫܪܵܪܐ.", ":ܠܲܝܬܿ ܠܵܟ ܥܸܠܬܼܵܐ ܣܵܪܘܿܚܵܐ", "ܒܵܬܲܪ ܓܲܒܵܐ ܕܫܲܪܝܼܪܹ̈ܐ ܀", ":ܡܲܓܵܢ ܚܵܣ̇ܡܲܬܿ ܒܲܬܼܪ̈ܝܼܨܹܐ", "ܟܲܕܼ ܠܵܐ ܣܲܓܿܦܘܼܗ̇ ܠܒܼܝܼܫܘܼܬܼܵܟ.", ":ܕܠܵܐ ܥܸܠܬܼܵܐ ܛܵܢܲܬܿ ܟܠܫܵܥ", "ܘܕܼܵܠ̇ܚܲܬܿ ܫܲܝܢܵܐ ܕܡܲܟܿܝܼܟܹ̈ܐ ܀", ":ܝܲܨܪܵܐ ܒܝܼܫܵܐ ܡܓܲܪܸܐ ܠܵܟ", "ܒܬܸܓܼܡܵܐ ܕܪ̈ܵܚܡܲܝ ܟܹܐܢܘܼܬܼܵܐ.", ":ܘܲܒܼܣܲܝܦܵܐ ܕܡܹܐܟܲܠܩܲܪܨܵܐ", "ܚܵܝ̇ܪܒܲܬܿ ܣܸܕܼܪܹ̈ܐ ܕܝܲܡܝܼܢܵܐ ܀", ":ܠܗܵܒܹܝܠ ܓܠܲܝ̣ܙܬܵܝܗܝ ܡ̣ܢ ܚܲܝܹ̈ܐ", "ܕܠܵܐ ܢܸܙܪܘܿܥ ܡܸܠܲܬܼ ܚܲܝܹ̈ܐ.", ":ܘܲܠܒܲܪ ܪܵܚܹܝܠ ܙܲܒܸܿܢܬܵܝܗܝ", "ܕܠܵܐ ܬܵܘܥܸܐ ܚܹܐܪܘܼܬܼ ܢܲܦ̰ܫܹܗ ܀", ":ܠܝܲܥܩܘܿܒܼ ܛܪܲܕܬܵܝܗܝ ܡ̣ܢ ܥܘܼܡܪܵܐ", "ܕܐܲܒܼܵܗܵܘ̈ܗܝ ܠܐܲܬܼܪܵܐ ܐ̄ܚܪܹܢܵܐ.", ":ܘܠܲܒܼܪܹܗ ܕܝܲܥܩܘܿܒܼ ܫܲܢܝܼܬܵܝܗܝ", "ܡ̣ܢ ܐܲܚܵܘ̈ܗܝ ܠܒܹܝܬܼ ܡܸܨܪ̈ܵܝܹܐ ܀", ":ܠܐܝܼܘܿܒܼ ܦܵܥܠܵܐ ܟܲܫܝܼܪܵܐ", "ܕܦܵܠܲ݁ܚ ܗ̄ܘ̣ܵܐ ܒܟܲܪܡ̇ܐ ܕܩܘܼܫܬܵܐ.", ":ܫܲܠܲܚܬܵܝܗܝ ܡ̣ܢ ܡܲܪ̈ܗܵܛܵܘܗܝ", "ܘܡ̣ܢ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀", ":ܐܲܢ̄ܬܿ ܗ̄ܘ̣ ܐܲܫܒܿܝܼܬܿ ܩܸܢܝܵܢܹܗ", "ܘܐܲܢ̄ܬܿ ܪܲܦܝܼܬܿ ܪܘܼܟܵܒܼ.", ":ܒܡܸܠܟܵܟ ܨܲܚܘܼܗܝ ܚܲܒܿܝܼܒܼܵܘ̈ܗܝ", "ܘܲܗܘ̤ܵܐ ܣܵܢ̇ܐܵܐ ܠܩܲܪ̈ܝܼܒܼܵܘܗܝ ܀", ":ܡܲܢ ܠܵܐ ܢܸܥܪܘܿܩ ܡ̣ܢ ܢܸܩܦܵܟ", "ܚܣܵܡܵܐ ܣܵܢܵܐܵܐ ܕܚܲܒܿܝܼܒܼܵܘ̈ܗܝ.", ":ܡܲܢ ܠܵܐ ܢܸܣܢܸܐ ܥܸܢܝܵܢܵܟ", "ܣܵܬܼܘܿܪܵܐ ܕܫܲܦܝܼܪ̈ܵܬܼܵܐ ܀", ":ܡܲܢ̣ܘܼ ܕܲܡܣܸܐ ܐܲܟܼܘܵܬܼܵܟ", "ܘܡܲܢ̣ܘ ܕܲܚܪܸܫ ܒܲܕܸܡܘܼܬܼܵܟ.", ":ܕܢܲܗܝܼܪܵܐ ܠܵܟ ܚܸܫܘܿܟܼܵܝܐ ܗ̄ܘ̣", "ܘܫܸܡܥܵܐ ܬܪܝܼܨܵܐ ܢܟܼܝܼܠܘܼܬܼܵܐ ܀", ":ܚܵܙܹ̇ܝܬܿ ܡܸܚܙܵܐ ܘܠܵܐ ܚܵܙܹ̇ܝܬܿ", "ܘܨܵܝ̇ܬܲܬ ܫܸܡܥܵܐ ܕܠܵܐ ܣܘܼܟܵܠ.", ":ܘܲܠܛܵܒܼܵܐ ܩܵܪܹ̇ܝܬܿ ܒܝܼܫܵܐ", "ܘܲܠܒܼܝܼܫܵܐ ܡܟܲܢܹܝܬܿ ܛܵܒܼܵܐ ܀", ":ܠܲܝܬܿ ܦܸܚܡܵܐ ܒܟܼܠ ܡ̇ܐ ܕܒܼܝܼܫܵܐ ܗ̄ܘ̣", "ܕܣܵܠܹ̇ܩ ܠܘܼܩܒܲܠ ܒܝܼܫܘܼܬܵܟ.", ":ܕܗܵܦܟܲܬܿ ܚܲܠܝܵܐ ܠܡܲܪܝܼܪܵܐ", "ܘܡܲܡܲܪ ܐܲܢ̄ܬܿ ܚܲܠܝܘܼܬܼ ܩܘܼܫܬܵܐ ܀", ":ܠܲܝܬܿ ܥܲܡܵܐ ܕܠܵܐ ܦܲܠܸܓܼܬܵܝܗܝ", "ܒܚܸܪܝܵܢܵܐ ܕܚܲܕܼ ܥܲܠ ܚܲܒܼܪܹܗ.", ":ܘܠܲܝܬܿ ܡܲܠܟܿܘܼܬܼܵܐ ܕܲܫܒܲܩ̣ܬܵܗ̇", "ܕܲܬܼܩܵܘܸܐ ܒܫܲܝܢܵܐ ܚܲܕܼ ܝܘܿܡ ܀", ":ܣܲܕܸܿܩܬܿ ܠܢܲܚܬܵܐ ܕܐܵܘܝܘܼܬܼܵܐ", "ܕܲܙܩܝܼܪ ܗ̄ܘ̣ܵܐ ܒܚܘܼܒܵܐ ܕܟܼܠܵܐ.", ":ܘܲܓܼܠܲܝ̣ܬܵܗ̇ ܠܢܲܟܼܦܘܼܬܼ ܐ̄ܢܵܫܵܐ", "ܘܲܥܒ݂ܲܕܿܬܿ ܐܸܢܘܿܢ ܙܲܠܝܼܠܹ̈ܐ ܀", ":ܐܘܿܗ ܡܸܢܵܟ ܕܵܠܲܚ̇ ܫܲܝܢܵܐ", "ܘܲܡܪܲܦܸܐ ܚܘܼܒܵܐ ܕܟܼܠܵܐ.", ":ܕܦܲܠܸܓܼܬܿ ܐܸܢܘܿܢ ܠܲܫ̈ܘܲܝܵܐ", "ܠܲܡ̈ܢܵܘܵܬܼܵܐ ܕܟܼܠ ܐܸܣܟܹܿܝܡ ܀", ":ܐܘܿܗ ܡܸܢܵܟ ܩܵܛܹ̇ܠ ܐ̄ܢܵܫܵܐ", "ܘܲܡܛܲܠܸܩ ܚܲܝܹ̈ܐ ܒܡܵܘܬܵܐ.", ":ܕܲܥ̣ܒܲܕܿܬܿ ܐܸܢܘܿܢ ܠܲܡܠܝܼ̈ܠܹܐ", "ܡܸܬܼܟܲܬܿܫܲܝ̈ ܥܲܡ ܚܲܝܲܝ̈ܗܘܿܢ ܀", ":ܐܵܪܵܐ ܚܲܪܡ̇ܐ ܕܠܵܐ ܪ̈ܲܚܡܹܐ", "ܡ̇ܢܵܐ ܚܛܵܘܼ ܠܵܟ ܡ̇ܝܘܿܬܹ̈ܐ܀", ":ܕܓܲܪܝܼܬܿ ܐܸܢܘܿܢ ܒܲܛܢܵܢܵܐ", "ܠܡܸܚܪܲܒܼ ܟܠܫܵܥ ܣܸܕܼܪ̈ܲܝܗܘܿܢ ܀", ":ܒܓܼܵܢܲܝ̈ܟ ܡܲܠܟܵܐ ܕܟܹܐܢܘܼܬܼܵܐ", "ܦܪܘܿܩ ܠܲܟܼܝܵܢܲܢ ܚܲܠܵܫܵܐ.", ":ܕܲܫܒܸܐ ܠܝܲܨܪܹܗ ܡܲܪܝܼܪܵܐ", "ܘܲܡܫܲܥܒܲܕܼ ܗܘ̤ ܠܲܩܢܘܿܡܹܗ ܀", ":ܬܵܝ ܛܲܝܒܿܘܼܬܼܵܐ ܠܐܝܼܵܠܲܢ", "ܘܩܘܼܡܝ ܒܐܲܦܲܝ̈ܢ ܐܲܝܟ ܕܲܡܥܵܕܲܬܿܝ.", ":ܕܐܸܢ ܥܘܼܕܪܵܢܹܟܼܝ ܠܵܐ ܡܲܕܼܪܸܟ", "ܛ̣ܒܲܥ ܠܹܗ ܟܝܵܢܲܢ ܒܲܚܣܵܡܵܐ ܀", ":ܦܪܘܿܣܝ ܟܸܢܦܹ̈ܐ ܕܒܲܣܝܼܡܘܼܬܹܟܼܝ", "ܘܣܲܬܲܪܝ ܓܸܢܣܲܢ ܡ̣ܢ ܝܲܨܪܲܢ.", ":ܕܗܵܐ ܒܵܥܹ̇ܐ ܕܲܢܒܲܣܒܸܿܣ ܠܲܢ", "ܒܢܝܼܒܹ̈ܐ ܩ̈ܫܲܝܵܐ ܕܲܚܣܵܡܵܐ ܀", ":ܚܣܵܡܵܐ ܥܲܒܼܕܲܢ ܢܘܼܟܼܪ̈ܵܝܹܐ", "ܠܒܲܝܬܵܝܘܼܬܼܵܐ ܕܥܘܼܕܼܪܵܢܹܟܼܝ.", ":ܘܗܘ̤ ܐܲܦܩܲܢ ܡ̣ܢ ܝܵܪܬܿܘܼܬܼܵܐ", "ܕܐܲܩܢܝܼܬܵܢ ܡ̣ܢ ܫܘܼܪܵܝܵܐ ܀", ":ܚܣܵܡܵܐ ܙܲܒܿܢܵܗ̇ ܠܚܹܐܪܘܼܬܿܢ", "ܘܲܗ̤ܘܲܝܢ ܥܲܒܼ̈ܕܹܿܐ ܠܲܚܛܝܼܬܼܵܐ.", "ܘܗܘ̤ ܐܲܝܬܿܢ ܡ̣ܢ ܪܲܒܿܘܼܬܼܵܐ:", "ܠܘܵܬܼ ܫܸܦܠܵܐ ܕܡ̇ܝܘܿܬܼܘܼܬܼܵܐ ܀", ":ܝܲܨܪܵܐ ܡܲܪܝܼܪܵܐ ܚܲܒܼ݂ܫܲܢ", "ܒܒܹܝܬܼ ܐܲܣܝܼܪܹ̈ܐ ܕܠܵܘ̈ܛܵܬܼܵܐ.", ":ܘܐܸܚܲܕܼ ܒܐܲܦܲܝ̈ܢ ܣܵܩܘܿܪܵܐ", "ܕܠܵܐ ܢܸܦܘܿܩ ܡ̣ܢ ܫܘܼܥܒܵܕܹܗ ܀", ":ܡܲܢ̣ܘܼ ܕܲܥܘܝܼܪ ܐܲܟܼܘܵܬܲܢ", "ܡ̣ܢ ܒܘܼܝܵܢܵܐ ܕܘܵܠܝܼܬܼܵܐ.", ":ܕܲܡܕܲܝܲܪ ܒܲܢ ܩܵܛܘܿܠܲܢ", "ܘܠܵܐ ܪܓܼܝܼܫܝܼܢܲܢ ܒܲܥܡܘܼܪܝܗ ܀", ":ܡܲܢ̣ܘܼ ܕܲܚܪܸܫ ܐܲܝܟ ܐ̄ܢܵܫܵܐ", "ܘܠܵܬ ܨܵܐܹ̇ܬܼ ܡܸܫܥܵܐ ܕܚܲܝܵܘ̈ܗܝ.", ":ܕܲܡܓܲܡܲܪ ܝܵܬܹܗ ܟܠܢܵܫ", "ܒܲܚܣܵܡܵܐ ܕܝܲܨܪܹܗ ܒܝܼܫܵܐ ܀", ":ܠܛܝܼܫ ܠܹܗ ܣܲܝܦܵܐ ܕܪܸܥܝܵܢܹܗ", "ܠܚܲܣܵܡܵܐ ܠܘܼܩܒܲܠ ܢܲܦܫܹܗ ܀", ":ܘܡ̇ܐ ܕܲܣܒ݂ܲܪ ܕܲܡܚܵܐ ܚܲܒܼܪܹܗ", "ܗܦܲܟ̣ ܣܲܝܦܹܗ ܡ̣ܚܵܝܗܝ ܥܲܠ ܠܸܒܹܿܗ ܀", ":ܕܣܵܒܲ̇ܪ ܕܲܟܼܢܵܬܹܗ ܩܵܛܹ̇ܠ", "ܒܝܲܕܼ ܡܲܚ̈ܘܵܬܼܵܐ ܕܠܸܫܵܢܹܗ.", ":ܘܠܵܐ ܪܓܼܝܼܫ ܕܲܥܠܵܘܗܝ ܡܸܬܼܗܲܦܟܿܝܼܢ", "ܓܹܐܪܹ̈ܐ ܕܒܲܕܲܪ ܣܸܦ̈ܘܵܬܹܗ ܀", ":ܡܓܲܪܸܓܼ ܗܸܪܬܼܵܐ ܒܟܼܠܥܸܕܵܢ", "ܕܢܸܗܘܸܐ ܐܲܬܼܪܵܐ ܠܲܚܣܵܡܹܗ.", ":ܘܡܲܣܓܸܿܐ ܡܪܲܟܸܿܒܼ ܥܸܠ̈ܠܵܬܼܵܐ", "ܕܢܲܝܬܸܿܐ ܠܓܸܠܝܵܐ ܣܘܼܥܪܵܢܹܗ ܀", ":ܡܲܪܡܸܐ ܛܢܵܢܵܐ ܠܲܦܫܝܼ̈ܛܹܐ", "ܐܲܝܟ ܠܸܩܛܵܐ ܩܕܼܵܡ ܦܵܪܲܚܬܼܵܐ", ":ܘܦܵܪܹܣ ܢܸܫܒܵܘ̈ܗܝ ܩܵܛܘܿܠܹ̈ܐ", "ܘܲܡܦܲܟܲܪ ܟܠ ܡܘܼܫ̈ܚܵܬܼܵܐ ܀", ":ܒܐܸܣܟܹܿܡܵܐ ܕܢܸܟܼܠܵܐ ܡܲܛܥܸܐ", "ܚܲܣܵܡܵܐ ܒܲܟܼܢܵܘܵܬܹ̈ܗ.", ":ܘܐܲܝܟ ܡܵܠܹ̇ܝܟ ܫܲܦܝܼܪ̈ܵܬܼܵܐ", "ܡܚܵܘܸܐ ܢܲܦܫܹܗ ܠܘܵܬܼ ܐ̄ܢܵܫܵܐ ܀", ":ܠܒܼܝܼܫ ܟܠܢܵܫ ܟܲܪܝܘܼܬܼ ܢܲܦܫܵܐ", "ܘܲܡܥܲܛܲܦ ܫܸܡ ܚܵܘܣܵܢܵܐ.", ":ܘܥܵܢܹ̇ܐ ܫܠܵܡܵܐ ܒܣܸܦܘܵܬܹ̈ܗ", "ܘܲܠܛܝܼܫ ܣܲܝܦܵܐ ܒܪܸܥܝܵܢܹܗ ܀", ":ܡܲܟܼܪܸܐ ܘܚܲܫܝܼܫ ܥܲܠ ܚܲܒܼܪܹܗ", "ܐܲܝܟ ܚܵܐܹ̇ܣ ܥܲܠ ܗܲܕܵܡܹܗ.", ":ܘܚܵܐܲ݁ܪ ܕܐܸܡܲܬܼܝ ܢܸܫܟܲܚ ܠܹܗ", "ܦܸܠܥܵܐ ܠܡܸܓܼܡܲܪ ܨܸܒܼܝܵܢܹܗ ܀", ":ܫܵܐܘܿܠ ܕܲܬܼܪܹܝܢ ܢܸܬܼܟܲܢܹܐ", "ܚܲܣܵܡܵܐ ܕܣܵܢܹ̇ܐ ܠܐܲܚܵܘ̈ܗܝ.", ":ܕܲܡܒܲܝܲܐ ܗ̄ܘ̣ܵܐ ܟܲܕܼ ܩܵܪܹ̇ܐ", "ܒܹܪܝ ܕܵܘܝܼܕܼ ܒܲܢܟܼܝܼܠܘܼܬܼܵܐ ܀", ":ܕܸܡܥܹ̈ܐ ܕܢܸܟܼܠܵܐ ܡܲܫܦܲܥ ܗ̄ܘ̣ܵܐ", "ܫܵܐܘܿܠ ܠܘܼܩܒܲܠ ܒܲܪ ܐܝܼܫܲܝ.", ":ܘܦܘܼܡܹܗ ܡܠܸܐ ܗ̄ܘ̣ܵܐ ܚܸܢ̈ܓܼܵܬܼܵܐ", "ܘܪܸܥܝܵܢܹܗ ܠܵܛܹ̇ܫ ܣܲܝܦܵܐ ܀", ":ܒܣܸܦ̈ܘܵܬܹܗ ܒܹܪܝ ܩܵܪܹܐ ܗ̄ܘ̣ܵܐ", "ܘܣܵܢܹ̇ܐ ܒܟܲܣܝܘܼܬܼ ܚܘܼܫܵܒܹܗ.", ":ܠܸܫܵܢܹܗ ܡܬܲܪܓܸܿܡ ܫܲܦܝܼܪ", "ܘܲܦܬܼܝܼܠ ܡܲܡܠܠܵܐ ܕܪܸܥܝܵܢܹܗ ܀", ":ܩܵܪܹܐ ܕܲܗܦܘܿܟ ܠܵܐ ܬܸܕܼܚܲܠ", "ܒܹܪܝ ܕܵܘܝܼܕܼ ܠܵܐ ܐܲܒܼܐܸܫ ܠܵܟ.", ":ܘܲܠܛܝܼܫ ܠܹܗ ܡܲܚܫܲܒܼܬܹܗ", "ܐܲܝܟ ܓܲܢܵܒܼܵܐ ܠܘܵܬܼ ܩܸܛܠܵܐ ܀", ":ܡܕܲܡ̈ܥܵܢ ܥܲܝܢܹ̈ܐ ܚܢܝܼܓܼܵܐܝܼܬܼ", "ܘܩܵܥܹ̇ܐ ܦܘܼܡ̇ܐ ܢܟܼܝܼܠܵܐܝܼܬܼ.", ":ܟܡܝܼܪ ܦܲܪܨܘܿܦܵܐ ܨܢܝܼܥܵܐܝܼܬܼ", "ܘܲܡܣܵܘܲܚ ܠܸܒܵܐ ܠܲܕܡܵܐ ܀", ":ܪܵܡ̇ܙܝܼܢ ܙܵܘܥܹ̈ܐ ܓܵܘܵܝܹ̈ܐ", "ܠܪܸ̈ܓܼܫܹܐ ܕܦܲܓܼܪܵܐ ܒܲܪ̈ܵܝܹܐ.", ":ܕܐܲܣܓܵܘ ܘܪܲܟܸܿܒܼܘ ܥܸܠ̈ܠܵܬܼܵܐ", "ܕܐܸܣܟܲܡܹ̈ܐ ܕܟܲܕܵܒܼܘܼܬܼܵܐ ܀", ":ܪܸܥܝܵܢܵܐ ܠܒܼܝܼܒ̣ ܥܲܠ ܩܸܛܠܵܐ", "ܒܲܕܼܡܘܼܬܼܵܐ ܕܩܲܣܛܘܼܢܵܪܵܐ.", ":ܘܠܸܫܵܢܵܐ ܡܲܟܿܝ̣ܟ ܩܵܠܹܗ", "ܐܲܝܟ ܪܵܚ̇ܡܵܐ ܠܘܵܬܼ ܚܲܒܿܝܼܒܹܗ ܀", ":ܐܘܿ ܚܣܵܡܵܐ ܟܡܵܐ ܡܲܪܝܼܪ ܐܲܢ̄ܬܿ", "ܘܠܲܝܬܿ ܦܸܚܡܵܐ ܠܲܢܟܼܝܼܠܘܼܬܼܵܟ.", ":ܘܥܵܘ̣ܠܵܐ ܕܟܼܠܵܗ̇ ܥܵܡܲܪܬܵܐ", "ܠܵܐ ܣܵܦܹ̇ܩ ܥܲܡ ܒܝܼܫܘܼܬܼܵܟ ܀", ":ܐܘܿ ܢܸܟܼܠܵܐ ܕܲܢܟܼܝܼܠ ܟܠܹܗ", "ܘܠܲܝܬܼ ܒܹܗ ܕܘܼܟܿܬܼܵܐ ܕܲܦܫܝܼܛܵܐ.", ":ܐܘܿ ܨܢܝܼܥܵܐ ܕܡܲܕܸܿܐ ܟܠܫܵܥ", "ܡܸܪܬܼܵܐ ܒܲܕܼܡܘܼܬܼ ܚܲܠܝܘܼܬܼܵܐ ܀", ":ܐܘܿ ܟܸܢܵܪܵܐ ܕܲܡܪܲܟܲܒܼ", "ܒܡܵܢܹ̈ܐ ܕܲܡܼܬܲܚ ܨܸܢ̈ܥܵܬܼܵܐ.", ":ܐܘܿ ܐܲܒܿܘܼܒܼܵܐ ܪܲܓܿܘܼܙܵܐ", "ܕܙܵܡܲܪ ܩܵܠܹܗ ܕܣܲܡ ܡ̇ܘܬܵܐ ܀", ":ܚܠܸܐ ܘܲܪܓܼܝܼܓܼ ܩܵܠ ܢܸܥ̈ܡܵܬܹܗ", "ܟܲܕܼ ܙܵܡܲ݁ܪ ܟܲܕܵܒܼܵܐܝܼܬܼ.", ":ܘܟܲܣܝܵܐ ܒܫܘܼܠܵܡ ܩܝܼܢܵܬܹ̈ܗ", "ܡܸܪܲܬܼ ܡ̇ܘܬܵܐ ܠܫܵܡܘܿܥܵܘ̈ܗܝ ܀", ":ܡܚܲܬܼܚܸܬܼ ܫܸܡܥܵܐ ܕܲܙܡ̇ܪܹܗ", "ܠܟܼܠ ܐܸܕܼܢܹ̈ܐ ܕܲܢܨܘܼܬܼܢܵܝܗܝ.", ":ܘܡ̇ܐ ܕܲܡ̣ܛܵܐ ܩܵܠܹܗ ܠܢܲܦܫܵܐ", "ܕܲܠܚܵܗ̇ ܘܝܲܒܸܿܠ ܫܲܦܝܘܼܬܼܵܗ̇ ܀", ":ܒܐܸܣܟܹܿܝܡ ܪܵܚ̇ܡܵܐ ܡܸܬܼܕܲܡܸܐ", "ܒܫܘܼܪܵܝ ܡܲܡܠܠܹܗ ܩܲܕܼܡ̇ܝܵܐ.", ":ܘܒܼܝܼܫܵܐ ܚܲܪܬܼܵܐ ܕܦܸܬܼܓܼܵܡܹܗ", "ܡ̣ܢ ܣܵܢ̇ܐܵܐ ܘܡ̣ܢ ܩܵܛ̇ܘܿܠܵܐ ܀", ":ܒܫܵܐܘܿܠ ܢܸܚܙܸܐ ܒܝܼܫܘܼܬܹܗ", "ܕܲܟܼܡܵܐ ܐܲܫܕ̣ܵܗ̇ ܥܲܠ ܕܵܘܝܼܕ.", ":ܘܟܲܕܼ ܛܵܒܼ ܓܲܠܝܵܐ ܐܲܝܟ ܫܸܡܫܵܐ", "ܟܲܣܝܵܗ̇ ܒܐܸܣܟܹܿܝܡ ܟܲܪܝܘܼܬܼܵܐ ܀", ":ܠܫܵܐܘܿܠ ܢܸܚܙܘܿܢ ܚܲܣܵܡܹ̈ܐ", "ܕܣܲܡܝܹܗ ܚܣܵܡܵܐ ܠܪܸܥܝܵܢܹܗ.", ":ܘܠܵܐ ܚ̣ܙܵܐ ܫܘܼܦܪܵܐ ܕܢܸܨܚܵܢܵܘ̈ܗܝ", "ܕܒܲܪ ܐܝܼܫܲܝ ܕܲܟܼܡܵܐ ܪܓܼܝܼܓܼܝܼܢ ܀", ":ܒܹܗ ܢܸܬܼܒܲܩܘܿܢ ܚܲܪ̈ܡ̇ܢܹܐ", "ܕܣܵܢܹ̇ܝܢ ܡܲܓܵܢ ܕܐܲܚܲܝ̈ܗܘܿܢ.", ":ܕܥܲܠ ܕܐܲܣܓܿܝܼ ܘܲܣܩܲܪ ܣܲܓܿܝܼ", "ܩܲܛܠܹܗ ܚܣܵܗܵܐ ܒܝܲܕܼ ܥܘܼܪ̈ܠܹܐ ܀", ":ܢܸܗܘܸܐ ܕܵܘܝܼܕܼ ܡܲܚܙܝܼܬܼܵܐ", "ܠܲܚܣܲܝܼܡܹ̈ܐ ܒܐܘܼ̈ܠܨܵܢܲܝܗܘܿܢ.", ":ܕܣܲܝܒܲܪ ܨܲܥܪܵܐ ܘܲܪܕܼܘܼܦܝܵܐ", "ܫܩ݂ܲܠ ܬܵܓܹܿܗ ܒܚܲܕܼ ܚܘܼܡܣܵܢܗ ܀", ":ܒܢܝܼܫܵܐ ܕܚܘܼܒܹܿܗ ܢܸܬܿܕܲܡܘܿܢ", "ܪ̈ܚܡܲܝ ܚܘܼܒܵܐ ܪܘܼܚܵܢܵܐ.", ":ܕܪܲܟܸܿܒܼ ܩܵܠܹ̈ܐ ܕܐܘܿܠ̈ܝܵܬܼܵܐ", "ܥܲܠ ܩܵܛ̇ܘܿܠܹܗ ܚܢܝܼܓܼܵܐܝܼܬܼ ܀", ":ܒܚܲܕܼ ܫܵܐܘܿܠ ܢܹܐܠܲܦ ܟܠܢܵܫ", "ܚܲܪܬܹܗ ܒܝܼܫܬܵܐ ܕܲܚܣܵܡܵܐ.", ":ܘܲܒܼܕܵܘܝܼܕܼ ܢܸܚܙܸܐ ܦܹܐܪ̈ܵܘܗܝ", "ܕܚܘܼܒܵܐ ܕܲܟܼܡܵܐ ܒܲܣܝܼܡܝܼܢ ܀", ":ܒܡܲܠܟܵܐ ܘܡܲܠܟܵܐ ܢܸܬܼܒܲܩܸܐ", "ܚܲܕܼ ܕܲܚܣ݂ܲܡ ܘܲܐ̄ܚܪܹܝܢ ܕܲܚܣܝܼܡ.", ":ܠܚܲܣܵܡܵܐ ܩܲܛ̣ܠܹܗ ܚܣܵܡܵܐ", "ܘܠܲܚܣܝܼܡܵܐ ܐܲܚܝܹܗ ܚܘܼܒܵܐ ܀", ":ܚܣܵܡܵܐ ܒܫܵܐܘܿܠ ܚܵܘܝܼ ܠܲܢ", "ܕܲܟܼܡܵܐ ܣܵܢܹ̇ܐ ܠܩܲܪ̈ܝܼܒܼܵܘܗܝ.", "ܘܚܘܼܒܵܐ ܒܕܼܵܘܝܼܕܼ ܐܲܠܸܦ ܠܲܢ.", "ܕܲܟܼܡܵܐ ܪܵܚܹ̇ܡ ܚܲܒܿܝܼܒܼܵܘ̈ܗܝ ܀", "ܗܵܐ ܓܠ̣ܵܐ ܠܲܢ ܢܸܟܼܠܹܗ ܟܲܣܝܵܐ:", "ܡ̇ܘܬܹܿܗ ܕܫܵܐܘܿܠ ܚܲܣܵܡܵܐ.", ":ܠܵܐ ܢܸܬܼܦܲܟܲܪ ܪܸܥܝܵܢܲܢ", "ܒܢܸܫ̈ܒܹܿܐ ܟܣܲܝܵ̈ܐ ܕܨܸܢܥܵܬܹ̈ܗ ܀", ":ܗܵܐ ܐܲܠܸܦ ܠܲܢ ܒܲܪ ܐܝܼܫܲܝ", "ܕܐܲܝܟܲܢ ܢܸܙܟܸܿܐ ܠܲܟܼܡܹܐܢܵܘ̈ܗܝ.", ":ܢܦܲܟܲܗ ܡܸܪܬܼܵܐ ܕܚܲܣܵܡܹ̈ܐ", "ܒܚܲܠܝܘܼܬܼ ܚܘܼܒܵܐ ܐܲܝܟ ܕܵܘܝܼܕܼ ܀", ":ܢܹܐܡܲܪ ܚܘܼܒܵܐ ܒܦܘܼܡ ܕܵܘܝܼܕܼ", "ܠܲܚܣܵܡܵܐ ܫܵܐܘܿܠ ܕܲܬܼܪܹܝܢ.", ":ܕܡ̇ܢܵܐ ܚܛܹ̇ܝܬܼ ܠܵܟ ܚܲܣܵܡܵܐ", "ܕܪܵܕܦܲܬܼ ܠܝܼ ܒܲܕܼܡܘܼܬܼ ܫܵܐܘܿܠ ܀", ":ܢܸܬܼܿܠ ܕܝܼܢܵܐ ܕܲܛܠܘܼܡܝܹܗ", "ܚܣܝܼܡܵܐ ܠܒܼܵܚܲܪ ܟܲܣ̈ܝܵܬܼܵܐ.", ":ܕܗܘ̤ ܡܚܲܝܸܒܼ ܠܹܗ ܠܚܲܣܵܡܵܐ", "ܒܲܬܼܒܲܥܬܼܵܐ ܐܲܝܟ ܕܲܠܫܵܐܘܿܠ ܀", ":ܒܡܵܘܬܹܿܗ ܕܫܵܐܘܿܠ ܐܸܬܼܟܲܪܙܲܬ̤", "ܬܒܲܥܬܼܵܐ ܩܫܝܼܬܼܵܐ ܕܚܲܣܵܡܹ̈ܐ.", ":ܘܲܒܼܪܘܼܡܪܵܓܹܗ ܕܒܲܪ ܐܝܼܫܲܝ", "ܟܠܝܼܠ ܙܵܟܼܘܼܬܼܵܐ ܕܲܛܠܝܼܡܹ̈ܐ ܀", ":ܠܵܐ ܬܸܟܼܪܸܐ ܛܠܝܼܡ ܒܲܚܣܵܡܵܐ", "ܒܩܵܠ ܨܘܿܚ̈ܝܵܬܹܗ ܕܚܲܣܵܡܵܐ.", ":ܣܲܝܒܲܪ ܘܲܫܬܼܘܿܩ ܐܲܝܟ ܕܵܘܝܼܕܼ", "ܕܬܲܡܠܸܟ ܥܲܡܹܗ ܒܫܘܼܠܵܡܵܐ ܀", ":ܠܵܐ ܬܸܫܬܲܒܼܗܲܪ ܚܲܣܵܡܵܐ", "ܒܡܹܐܟܲܠܩܲܪܨܵܐ ܟܲܕܼܵܒܵܐ.", ":ܕܲܥܬܼܝܼܕܼ ܗ̄ܘ̣ ܕܢܸܥܘܿܠ ܣܲܝܦܵܟ", "ܒܓܼܵܘ ܠܸܒܵܟ ܐܲܝܟ ܕܲܒܼܫܵܐܘܿܠ ܀", ":ܠܵܐ ܬܸܪܢܸܐ ܚܣܵܡܵܐ ܕܲܙܟܲܝܬܿ", "ܠܲܡܲܟܿܝܼܪܹ̈ܐ ܒܲܚܬܼܝܼܪܘܼܬܼܵܐ.", ":ܠܗܘܿܢ ܙܲܟܿܝܼܬܿ ܟܲܕܼ ܠܵܐ ܨܵܒܹ̇ܝܬܿ", "ܕܥܲܙܝܼܘ ܠܘܼܩܒܲܠ ܨܸܢ̈ܥܵܬܼܵܟ ܀", ":ܐܲܢ̄ܬܿ ܚܲܝܵܒܼ ܐܲܢ̄ܬܿ ܡ̣ܢ ܕܲܗ̤ܘܲܝܬܿ", "ܘܠܵܐ ܫܩܝܼܠܵܐ ܠܵܟ ܙܵܟܼܘܼܬܼܵܐ.", ":ܕܗ̤ܝ ܙܵܟܼܘܼܬܼܵܟ ܟܘܼܐܵܪܵܐ ܗ̄ܝܼ", "ܘܢܸܨܚܵܢܵܟ ܒܸܗܬܲܬܼ ܐܲܦܹ̈ܐ ܀", ":ܐܸܡܲܬܼܝ ܐܲܨܠܲܚ ܣܘܼܥܪ݁ܵܢܵܟ", "ܐܸܠܵܐ ܒܓܼܘܼܡܕܵܐ ܣܵܪܘܿܚܵܐ.", ":ܘܐܲܝܟܵܐ ܙܟܼܵܐ ܢܸܟܼܠܵܟ ܣܲܢܝܵܐ", "ܐܸܠܵܐ ܒܚܘܼܬܼܪܵܐ ܡܲܪܵܚܵܐ ܀", ":ܣܲܡܝܵܐ ܐܲܢ̄ܬܿ ܓܠܝܼܙ ܡ̣ܢ ܢܘܼܗܪܵܐ", "ܘܠܵܐ ܡܸܬܼܒܲܩܹܝܬܿ ܒܲܫܪܵܪܵܐ.", ":ܘܣܲܢ̈ܝܵܢ ܠܵܟ ܫܲܦܝܪ݁ܵܬܼܵܐ", ":ܘܲܪ̈ܚܝܼܡܵܢ ܠܵܟ ܒܝܼ̈ܫܵܬܼܵܐ", ":ܓܸܠܵܐ ܕܲܒܼܥܲܝܢܹܗ ܕܐܲܚܘܼܟ", "ܚܵܙܹ̇ܐ ܐܲܢ̄ܬܿ ܐܲܝܟ ܩܵܪܝܼܬܼܵܐ.", ":ܘܩܵܪܝܼܬܼܵܐ ܕܲܒܼܒܼܵܒܼܵܬܼ̈ܟ", "ܐܵܦܠܵܐ ܕܐܝܼܬܹܝܗ̇ ܚܵܫܹ̇ܒܼ ܐܲܢ̄ܬܿ ܀", ":ܐܲܦܸܩ ܠܘܼܩܕܼܵܡ ܚܲܣܵܡܵܐ", "ܪܘܼܓܼܙܵܐ ܩܲܫܝܵܐ ܕܪܸܥܝܵܢܵܟ.", ":ܘܗܵܝܕܹܿܝܢ ܕܵܝ̇ܢܲܬܿ ܥܲܡ ܚܲܒܼܪܵܟ", "ܥܲܠ ܒܘܼܨܵܪܵܐ ܕܲܒܼܢܲܦܫܹܗ ܀", ":ܡ̇ܢܵܐ ܡܨܲܠܠܲܬܿ ܙܹܐܦܵܢܵܐ", "ܒܵܩܹ̈ܐ ܘܒܼܵܠ̇ܥܲܬܿ ܚܲܝ̈ܘܵܬܼܵܐ.", ":ܡ̇ܢܵܐ ܡܕܲܟܹܿܝܬܿ ܗܲܕܵܡܹ̈ܐ", "ܘܛܲܡܐܝܼܢ ܙܵܘܥܹ̈ܐ ܓܵܘ̈ܝܹܐ ܀", ":ܠܡܵܢ ܢܵܨܹ̇ܝܬܿ ܥܲܡ ܚܲܛܵܝܹ̈ܐ", "ܐܲܝܟ ܓܵܡ̇ܘܿܪܵܐ ܕܟܹܐܢܘܼܬܼܵܐ.", ":ܐܸܡܲܬܼܝ ܚܵܘܝܼܬܿ ܐܘܼܟܼܦܵܢܵܟ", "ܒܲܬܸܒܲܥܬܼܵܐ ܕܲܚܠܵܽܦ ܩܘܼܫܬܵܐ ܀", ":ܐܘܿܗ ܡܸܢܵܟ ܢܲܟܿܘܼܠܬܼܵܢܵܐ", "ܟܡܵܐ ܡܲܛܥܸܐ ܐܲܢ̄ܬܿ ܒܲܫܪܵܪܵܐ.", ":ܕܟܲܕܼ ܗܘ̤ ܣܵܢ̇ܐܵܐ ܗ̄ܘ̣ ܕܲܢܟܼܝܼܠܹ̈ܐ", "ܛܥܝܼܢ ܐܲܢ̄ܬܿ ܢܝܼܫܹܗ ܢܟܼܝܼܠܵܐܝܼܬܼ ܀", ":ܐܘܿܗ ܡܸܢܵܟ ܣܲܡܝܵܐ ܕܲܬܼܪܹܝܢ", "ܕܲܫܘܸܐ ܠܹܗ ܢܘܼܗܪܵܐ ܘܚܸܫܟܵܐ.", ":ܘܟܲܕܼ ܢܘܼܗܪܵܐ ܡܲܦܲܨܲܚ ܟܠܵܐ ܗ̄ܘ̣", "ܟܡܝܼܪܵܬܼ ܠܘܼܩܒܲܠ ܙܲܠܝܼܩܵܘ̈ܗܝ ܀", ":ܒܵܟ ܢܸܬܿܕܲܡܘܿܢ ܦܵܪ̈ܘܿܫܹܐ", "ܕܲܟܼܡܵܐ ܓܠܝܼܙܲܬܿ ܡ̣ܢ ܩܘܼܫܬܵܐ.", ":ܘܲܥܠܲܝܟ ܢܸܒܼܟܿܘܿܢ ܝܵܕܲܘܿܥܹ̈ܐ", "ܕܟܲܕܼ ܚܲܝ ܐܲܢ̄ܬܿ ܡܝܼܬܼܵܐ ܐ̄ܢܬܿ ܕܲܬܼܪܹܝܢ ܀", ":ܚܲܝܲܝ̈ܟ ܠܵܘ ܚܲܝܹ̈ܐ ܐܸܢܘܿܢ", "ܕܲܡܛܲܠܸܩ ܚܲܝܹ̈ܐ ܒܚܲܝܲܝ̈ܟ.", ":ܘܲܠܘܲܝ ܡ̣ܝܼܬܿܬܿ ܡ̣ܢ ܫܘܼܪܵܝܵܐ", "ܘܒܲܛܝܼܠ ܗ̄ܘ̣ܵܐ ܡ̇ܘܬܵܐ ܒܡܵܘܬܵܟ ܀", ":ܐܲܢ̄ܬܿ ܗ̄ܘ̣ ܕܪܲܫ̣ܬܵܗ̇ ܩܲܕܼܡ̇ܝܑܬܼ", "ܠܐܘܼܪܚܵܐ ܕܡ̇ܘܬܵܐ ܥܲܠ ܐ̄ܢܵܫܵܐ.", ":ܘܐܸܠ̣ܘ ܐܲܪܦܝܼ ܨܸܢ̈ܥܵܬܼܵܟ", "ܟܒܲܪ ܠܵܐ ܐܲܡܠܸܟ ܡ̇ܪܘܿܕܼܵܐ ܀", ":ܐܵܪܵܐ ܣܵܢ̇ܐܐ ܕܐ̄ܢܵܫܘܼܬܼܵܐ", "ܡ̇ܢܵܐ ܚܛܵܬ̤ ܠܵܟ ܐ̄ܢܵܫܘܼܬܿܢ.", ":ܕܲܩܛܲܠ̣ܬܵܢ ܡ̣ܢ ܫܘܼܪܵܝܵܐ", "ܘܠܵܐ ܣܵܒܼ̇ܥܲܬܿ ܡ̣ܢ ܚܘܼܒܵܠܲܢ ܀", ":ܐܵܪܵܐ ܨܗܸܐ ܠܲܕܼܡ̇ܐ ܕܐ̄ܢܵܫܵܐ", "ܟܲܕܿܘܼ ܪܓܼܝܼܓܲܬܿ ܠܐܲܒܼܕܵܢܲܢ.", ":ܦܘܼܫ ܩܲܠܝܼܠ ܡ̣ܢ ܚܲܪܡܘܼܬܼܵܟ", "ܘܐܲܪܦܵܐ ܣܪܝܼܕܼܵܐ ܠܲܟܼܝܵܢܲܢ ܀", ":ܡ̇ܢܵܐ ܫܓܼܝܼܪܲܬܿ ܒܲܛܢܵܢܵܐ", "ܘܝܵܩ̇ܕܲܬܿ ܠܘܼܩܒܲܠ ܦܘܼܪܩܵܢܲܢ.", ":ܟܠܝܼ ܚܸܡܬܼܵܐ ܕܫܲܠܗܹܒܼܝܼܬܼܵܟ", "ܕܠܵܐ ܬܛܲܠܸܩ ܠܲܢ ܟܠ ܡ̣ܢ ܟܠܹܗ ܀", ":ܡܲܢ ܕܹܝܢ ܥܲܩ̣ܪܹܗ ܠܥܸܩܵܪܵܟ", "ܘܦܲܣܩܵܗ̇ ܠܡܵܘܥܝܼܬܼ ܒܝܼܫܘܼܬܼܵܟ.", ":ܕܠܵܐ ܬܚܲܠܸܦ ܬܸܛܥܲܢ ܦܹܐܪܹ̈ܐ", "ܕܡܲܡܲܪܝܼܢ ܚܲܠܝܘܼܬܼ ܛܵܒܼܵܬܼ̈ܐ ܀", ":ܠܘܲܝ ܕܹܝܢ ܐܸܬܼܚܲܒܲܠ ܙܲܪܥܵܟ", "ܘܠܵܐ ܐܸܬܼܪܲܟܲܒ̣ ܬܘܼܩܵܢܵܟ.", ":ܠܘܲܝ ܠܵܐ ܦܸܬܼܚܲܬ̤ ܝܵܠܹܕܿܬܵܟ", "ܬܲܪܥܵܐ ܒܐܲܦܲܝ̈ ܡܲܦܲܩܬܵܟ ܀", ":ܠܵܘ ܠܵܟ ܣܲܓܦܲܬ̤ ܒܝܼܫܘܼܬܼܵܟ", "ܐܸܠܵܐ ܠܟܼܠܢܵܫ ܫܲܘܝܵܐܝܼܬܼ.", ":ܘܐܵܦ ܐܲܝܢܵܐ ܕܲܡܩܲܛܪܸܓܼ ܠܵܟ", "ܬܘܼܩ̈ܠܵܬܼܵܐ ܩܵܢܹ̇ܐ ܒܫܲܪܒܵܟ ܀", ":ܒܫܲܪܒܵܟ ܫܲܚܝ̣ܩܘܼܢܝ ܚܘܼܫܵܒܲܝ̈", "ܕܐܸܓܼܠܹܐ ܣܲܢܝܘܼܬܼ ܒܝܼܫܘܼܬܼܵܟ.", ":ܘܲܚܣ݂ܲܢܬܲܢܝ ܡܲܪܝܼܪܘܼܬܼܵܟ", "ܘܢܸܦܩܹ̇ܬܼ ܠܝܼ ܠܒܲܪ ܡ̣ܢ ܛܲܟܸܣܵܐ ܀", ":ܒܲܣܒܼܝܼܣܘܼܬܼ ܢܸܟܼܠܲܝ̈ܟ ܬܸܡܗܹ̇ܬܼ", "ܘܐܸܬܼܥܲܕܿܠܹܬܼ ܒܲܡܬܲܩܢܵܢܵܟ.", ":ܘܟܲܕܼ ܣܸܒܼܪܹܬܼ ܕܠܵܐ ܡܲܟܸܿܣ ܐ̄ܢܵܐ", "ܠܲܩܢܘܿܡܝ ܚܲܝܒܹܬܼ ܕܐܸܬܼܥܲܕܲܠ ܀", ":ܐܘܿ ܟܡܵܐ ܡܲܟܿܝܵܐ ܒܝܼܫܘܼܬܼܵܟ", "ܠܚܲܒܿܝܼܒܲܝ̈ܟ ܘܲܠܣܵܩܘܿܪ̈ܲܝܟ.", ":ܘܐܸܢ ܩܲܠܣܵܟ ܐ̄ܢܵܫ ܫܘܼܢܵܩܵܐ ܗ̄ܘ̣", "ܘܐܸܢܗܘ̤ ܕܓܲܢܝܵܢ ܥܸܕܼܠܵܝܵܐ ܀", ":ܥܸܕܠܹ̇ܬܼ ܕܥܲܠ ܡ̇ܢ ܐܸܬܿܬܲܩܲܢܬܿ", "ܕܲܚܙܹ̇ܝܬܼ ܚܲܪܒܵܐ ܕܲܩܛܝܼܠܲܝ̈ܟ.", ":ܘܲܬܼܘܵܢܝ ܪܸܥܝܵܢܝ ܕܐܸܬܿܕܲܟܼܪܹܬܼ", "ܕܒܼܝܼܫܘܼܬܼܵܟ ܕܠܵܘ ܕܲܟܼܝܵܢܵܐ ܗ̄ܝܼ ܀", ":ܒܲܪ ܚܹܐܪܹ̈ܐ ܒ̣ܪܵܟ ܒܵܪܘܿܝܵܐ", "ܘܥܲܒܼܕܵܟ ܡ̇ܪܵܐ ܕܨܸܒܼܝܵܢܵܟ.", ":ܘܕܸܝܼܠܵܟ ܐܸܢܹܝܢ ܬܲܪ̈ܬܲܝܗܹܝܢ", "ܠܡܸܦܪܲܫ ܩܘܼܫܬܵܐ ܡ̣ܢ ܙܹܐܦܵܐ ܀", ":ܠܵܐ ܡ̇ܪܝ ܬܲܩܸܨ ܠܝܼ ܗܵܕܹܐ", "ܕܐܸܬܼܥܲܕܿܠܹܬܼ ܡܲܪܵܚܵܐܝܼܬܼ.", ":ܘܩܲܛܪܸܓܼܬܹܿܗ ܠܝܲܨܪܵܐ ܒܝܼܫܵܐ", "ܕܡ̇ܘܥܸܐ ܚܣܵܡܵ ܡܲܪܝܼܪܵܐ ܀", ":ܠܲܝܬܿ ܠܹܗ ܩܢܘܿܡ̇ܐ ܠܲܚܣܵܡܵܐ", "ܕܕܲܡ ܫܲܦܝܼܪ ܥܸܕܼܠܹ̇ܬܼ ܪܸܡܙܹܗ.", ":ܝܲܨܪܲܢ ܗ̄ܘ̣ ܕܚܵܣܹ̇ܡ ܟܠܢܵܫ", "ܒܫܲܦܝܼܪܵܬܼܵܐ ܕܲܚܕܵܕܹ̈ܐ ܀", ":ܝܲܨܲܪܲܢ ܡ̇ܘܠܸܕܼ ܠܲܚܣܵܡܵܐ", "ܘܲܡܪܲܒܸܿܐ ܠܹܗ ܒܨܸܢ̈ܥܵܬܼܵܐ.", ":ܘܡܵܐ ܕܐܸܬܼܓܲܡܪܲܬ̤ ܒܝܼܫܘܼܬܹܗ", "ܕܲܠܚܹ݂ܗ ܠܥܵܠܡܵܐ ܒܚܲܕܼ ܦܹܐܪ̈ܵܘܗܝ ܀", ":ܐܵܦܠܵܐ ܝܲܨܪܲܢ ܠܵܐ ܐܝܼܬܼܵܘܗܝ", "ܩܢܘܿܡ̇ܐܝܼܬܼ ܒܸܠܥܵܕܼ ܢܲܦܫܵܐ.", ":ܦܵܪܘܿܫܘܼܬܼܵܐ ܗ̄ܝܼ ܕܲܒܼܢܲܦܫܵܐ", "ܕܡܸܣܬܲܥܪܵܐ ܒܟܼܠ ܐܸܣܟܹܿܡܝܼ̈ܢ ܀", ":ܢܲܦܫܵܐ ܗ̄ܝܼ ܡ̇ܪܬܹܿܗ ܕܒܲܪܢܵܫܵܐ", "ܕܫܲܠܝܼܛܵܐ ܒܙܵܘܥܹ̈ܐ ܘܪܸ̈ܓܼܫܹܐ.", ":ܗܘ̤ܝ ܡܕܲܒܿܪܵܐ ܠܹܗ ܠܲܟܼܝܵܢܵܐ", "ܐܲܝܟ ܡ̇ܐ ܕܨܵܒ̇ܐ ܨܸܒܼܝܵܢܵܗ̇ ܀", ":ܒܢܲܦܫܲܢ ܣܝܼ̈ܡܵܢ ܬܲܪ̈ܬܲܝܗܹܝܢ", "ܛܵܒܼܬܼܵܐ ܘܒܼܝܼܫܬܵܐ ܫܲܘܝܵܐܝܼܬܼ.", ":ܘܗ̤ܝ ܓܵܒܲܝܵܐ ܐܲܝܟ ܒܘܼܚܪܵܢܵܗ̇", "ܠܡܸܣܲܪ ܗܵܕܹܐ ܥܲܠ ܗܵܕܹܐ ܀", ":ܪܟܼܝܼܒܼܵܐ ܢܲܦܫܵܐ ܥܲܠ ܦܲܓܼܪܵܐ", "ܐܲܝܟ ܗܸܢܝܘܿܟܼܵܐ ܠܡܲܪܟܲܒܼܬܼܵܐ.", ":ܘܲܡܕܲܒܿܪܵܐ ܠܹܗ ܠܒܲܪܢܵܫܵܐ", "ܒܥܲܪ̈ܩܲܝ ܙܵܘܥܹ̈ܐ ܕܟܲܣܝܼܘܼܬܹܗ ܀", ":ܪܵܗ̇ܛܝܼܢ ܪܸ̈ܓܼܫܹܐ ܒܲܪ̈ܵܝܹܐ", "ܐܲܝܟ ܪ̈ܲܟܼܫܵܐ ܒܐܸܣܛܵܕܼܝܼܘܿܢ.", ":ܘܚܵܐܹ̈ܨ ܗܵܘܢܵܐ ܘܲܡܪܲܦܸܐ", "ܒܐܝܼ̈ܕܲܝܵܐ ܙܵܘܥܸ̈ܐ ܕܢܲܦܫܵܐ ܀", ":ܟܕܼܝܼܢ ܦܲܓܼܪܵܐ ܘܪܵܗܹ̇ܛ ܟܠܫܵܥ", "ܠܐܲܝܟܵܐ ܕܨܵܒܹ̇ܐ ܗܸܢܝܘܿܟܼܵܐ.", ":ܘܲܡܕܲܒܿܪܝܼܢ ܙܵܘܥܹ̈ܐ ܘܪܸ̈ܓܼܫܹܐ", "ܐܲܝܟ ܕܨܵܒܹ̇ܐ ܪܲܟܵܒܼܵܐ ܀", ":ܩܵܥܹ̇ܐ ܟܠܢܵܫ ܪܸܥܝܵܢܵܐ", "ܠܘܵܬܼ ܪܸ̈ܓܼܫܹܐ ܕܲܛܥܝܼܢܝܼܢ ܠܹܗ.", ":ܘܲܡܛܲܟܸܿܣ ܟܠܹܗ ܓܘܼܫܡܵܐ", "ܐܲܝܟ ܪܲܒܿ ܚܲܝܠܵܐ ܠܡܲܫܪܝܼܬܹܗ ܀", ":ܗܵܐ ܝܼܠܸܦ̣ܢܲܢ ܡ̣ܢ ܢܲܦܫܲܢ", "ܕܲܕܢܲܦܫܲܢ ܗ̄ܝܼ ܚܹܐܪܘܼܬܲܢ.", ":ܘܠܵܘ ܐܲܣܝܼܪܵܐ ܗ̄ܘ̣ ܒܲܪܢܵܫܲܢ", "ܕܢܸܗܘܸܐ ܐܲܬܼܪܵܐ ܠܥܸܕܼܠܵܝܲܢ ܀", ":ܗܵܐ ܚܵܘܝܼ ܠܲܢ ܨܸܒܼܝܵܢܲܢ", "ܕܨܸܒܼܝܵܢܲܢ ܚܵܛܹ̇ܐ ܘܬܼܵܐܹ̇ܒܼ.", ":ܘܠܵܐ ܗ̄ܘ̣ܵܐ ܩܛܝܼܪܵܐ ܕܵܒܲܪ ܠܲܢ", "ܠܐܲܝܕܵܐ ܕܠܵܐ ܡܢܵܚ ܨܸܒܼܝܵܢܲܢ ܀", ":ܗܵܐ ܕܠܵܬ̤ ܠܲܢ ܦܵܪܘܿܫܘܼܬܲܢ", "ܕܕܝܠܹܗ ܐܸܢܹܝܢ ܚܸܟܼ̈ܡܵܬܼܵܐ.", ":ܘܗ̤ܝ ܦܵܪܫܵܐ ܠܡܸܛܥܲܢ ܫܲܦܝܼܪ", "ܘܲܠܡܸܚܣܲܡ ܥܵܘ̇ܠܵܐܝܼܬܼ ܀", ":ܕܝܼܠܵܗ̇ ܗ̄ܘ̣ ܚܣܵܡܵܐ ܣܲܡܝܵܐ", "ܕܲܓܼܠܝܼܙ ܡ̣ܢ ܢܘܼܗܪܵܐ ܕܚܘܼܒܵܐ.", ":ܕܝܼܠܵܗ̇ ܗ̄ܘ̣ ܛܢܵܢܵܐ ܣܲܟܼܠܵܐ", "ܕܠܵܐ ܡܸܬܼܒܲܝܲܢ ܘܵܠܝܼܬܼܵܐ ܀", ":ܕܝܼܠܵܗ̇ ܗ̄ܘ̣ ܢܸܒܼܥܵܐ ܕܡܲܪܕܸܿܐ", "ܣܲܡ ܚܲܝܹ̈ܐ ܘܡܸܪܲܬܼ ܡ̇ܘܬܵܐ.", ":ܗܝ̤ ܙܵܪܥܵܐ ܚܲܠܝܘܼܬܼ ܫܲܝܢܵܐ", "ܘܡܸܢܵܗ̇ ܫܵܘܲ݁ܚ ܚܸܪܝܵܢܵܐ ܀", ":ܡ̇ܕܹܝܢ ܨܸܒܼܝܵܢܲܢ ܢܸܥܕܿܘܿܠ", "ܘܠܵܐ ܗ̄ܘ̣ܵܐ ܠܡܲܬܼܩܸܢ ܠܲܟܼܝܵܢܲܢ.", ":ܕܨܸܒܼܝܵܢܲܢ ܗ̄ܘ̣ ܕܡܲܣܢܹܐ ܠܹܗ", "ܠܫܘܼܦܪܵܐ ܕܢܲܦܫܲܢ ܒܲܪ ܚܹܐܪܹ̈ܐ ܀", ":ܡܢܲܢ ܚܹܐܪܘܼܬܲܢ ܢܸܪܫܸܐ", "ܘܠܵܐ ܗ̄ܘ̣ܵܐ ܠܝܵܗܹ̇ܒܼ ܚܸܟܼ̈ܡܵܬܼܵܐ.", ":ܕܚܹܐܪܘܼܬܲܢ ܗ̄ܝ̣ ܡܸܬܼܪܲܢܝܵܐ", "ܠܡܸܣܥܲܪ ܫܲܦܝܼܪ ܐܵܘ ܕܲܣܢܹܐ ܀", ":ܬܵܘ ܡ̇ܕܹܝܢ ܢܹܐܡܲܪ ܕܝܼܢܵܐ", "ܥܲܡ ܚܹܐܪܘܼܬܼܵܐ ܕܨܸܘܼܬܼܵܐ ܕܨܸܒܼܝܵܢܲܢ.", ":ܘܲܢܩܲܛܪܸܓܼ ܦܵܪܘܿܫܘܼܬܲܢ", "ܡ̣ܢ ܢܵܡܘܿܣܹ̈ܐ ܕܲܟܼܝܵܢܲܢ ܀", ":ܢܹܐܡܲܪ ܠܵܗ̇ ܠܚܹܐܪܘܼܬܼ ܢܲܦܫܲܢ", "ܕܥܲܠ ܡ̇ܢ ܚܵܣ̇ܡܲܬܼܝ ܒܲܩܢܘܿܡܹܟܼܝ.", ":ܘܡ̇ܢܵܐ ܣܵܩ̇ܪܲܬܿܝ ܒܝܼܫܵܐܝܼܬܼ", "ܠܵܐ̄ܚܝܵܢܘܼܬܼܵܐ ܕܩܲܪ̈ܝܼܒܲܝܟܿܝ ܀", ":ܡ̇ܢܵܐ ܣܵܬܼ̇ܪܲܬܿܝ ܒܸܢܝܵܢܵܐ", "ܕܲܡܪܲܟܲܒܼ ܒܥܲܪ̈ܩܲܝ ܚܘܼܒܵܐ.", ":ܡ̇ܢܵܐ ܡܪܲܦܝܲܬܿܝ ܐܲܣܵܪܵܐ", "ܕܚܲܝܨܹܗ ܪܸܡܙܵܐ ܡܫܲܝܸܢ ܟܠ ܀", ":ܠܡܵܢ ܠܵܐ ܕܵܝ̇ܢܲܬܿܝ ܟܹܐܢܵܐܝܼܬܼ", "ܐܲܝܟ ܕܲܦܐܹܐ ܠܦܵܪܘܿܫܘܼܬܹܟܼܝ.", ":ܠܡܵܢ ܠܵܐ ܡܲܟܿܣܲܬܿܝ ܠܲܩܢܘܿܡܹܟܼܝ", "ܐܲܝܟ ܡ̇ܐ ܕܥܵܕܠܲܬܿܝ ܠܲܐ̄ܚܪ̈ܵܢܹܐ ܀", ":ܠܡܵܢ ܠܵܐ ܚܵܙ̇ܝܲܬܼܝ ܣܲܢ̈ܝܵܬܹܟܼܝ", "ܒܡܲܚܙܝܼܬܼܵܐ ܫܦܝܼܬܼܵܐ ܕܗܵܘܢܵܐ.", ":ܠܡܵܢ ܠܵܐ ܡ̇ܪܩܲܬܿܝ ܟܘܼܬܼܡ̇ܬܹ̈ܟܼܝ", "ܒܚܘܼܒܵܐ ܡܕܲܟܸܿܐ ܟܠ ܡܘܼܡܝܼ̈ܢ ܀", ":ܠܡܵܢܵܐ ܪܵܡ̇ܐ ܒܲܪܬܼ ܩܵܠܹܟܼܝ", "ܟܲܪ ܬܵܒܼܥܲ݁ܬܿܝ ܠܐܲܝܢܵܐ ܕܡܲܥܘܸܠ.", ":ܘܚܵܪܫܲܬܿܝ ܝܲܬܿܝܼܪ ܡ̣ܢ ܚܲܪܫܵܐ", "ܠܘܵܬܼ ܬܲܒܼ̈ܥܵܬܼܵܐ ܕܲܩܢܘܿܡܹܟܼܝ ܀", ":ܠܡܵܢ̇ܐ ܥܵܕܼܠܲܬܿ ܚܲܣܵܡܵܐ", "ܠܐܲܝܢܵܐ ܕܚܵܣܹ̇ܡ ܣܲܟܼܠܵܐܝܼܬܼ.", ":ܣܢܹܐ ܟܠܹܗ ܠܡܵܢ ܣܵܢܹ̇ܐ ܐܲܢ̄ܬܿ", "ܠܐܲܝܢܵܐ ܕܣܵܢܹ̇ܐ ܠܲܟܼܢܵܬܹܗ ܀", ":ܡܕܼܵܘܕܵܐ ܐܲܝܟܲܢ ܡܸܫܬܲܟܼܚܵܐ ܐܢ̄ܬܿ", "ܠܡܲܬܼܩܵܢܘܼ ܠܐܲܝܢܵܐ ܕܲܫܓܼܝܼܫ.", ":ܡܠܸܐ ܡܘܼܡܹ̈ܐ ܐܲܝܟܲܢ ܒܵܥ̇ܝܬܿ", "ܕܲܬܼܫܝܼܓܼ ܨܵܐܬܼܵܐ ܕܲܐ̄ܚܪ̈ܵܢܹܐ ܀", ":ܕܘܼܢ ܠܲܩܢܘܿܡ̇ܟ ܩܲܕܼܡܵܝܑܬܼ", "ܘܥܘܿܠ ܠܲܒܼܨܵܬܼܵܐ ܕܣܘܼܥܪ̈ܵܢܲܝܟ.", ":ܘܲܚܙܝܼ ܕܟܼܠܵܟ ܚܲܝܵܒܼ ܐܲܢ̄ܬܿ", "ܘܲܡܡܲܫܟܲܢ ܐܲܢ̄ܬܿ ܒܲܚܛܵܗܲܝ̈ܟ ܀", ":ܩܛܝܼܠ ܐܲܢ̄ܬܿ ܒܣܲܝܦܵܐ ܕܲܚܣܵܡܵܟ", "ܘܠܵܐ ܪܓܼܝܼܫ ܐܲܢ̄ܬܿ ܒܵܗ̇ ܒܲܡܚܘܿܬܼܵܟ.", ":ܡܝܼܬܼ ܐܲܢ̄ܬܿ ܘܲܩܒܼܝܼܪ ܟܲܕܼ ܚܲܝ ܐܲܢ̄ܬܿ", "ܘܠܵܐ ܡܦܵܣܲܬܿ ܒܵܗ̇ ܒܡܝܼܬܼܘܼܬܼܵܟ ܀", ":ܢܲܗܝܼܪ ܕܸܠܩܵܐ ܕܪܸܥܝܵܢܵܟ", "ܠܡܸܚܙܵܐ ܡܘܼܡ̈ܐ ܕܲܐ̄ܚܪ̈ܵܢܹܐ.", "ܘܲܣܡܹܝܬܿ ܟܠܵܟ ܥܲܡ ܟܠܵܟ", "ܠܡܸܒܼܚܲܪ ܥܵܘ̣ܠܵܐ ܕܲܩܢܘܿܡ̇ܟ ܀", ":ܥܪܝܼܡ ܐܲܢ̄ܬܿ ܒܲܕܼܡܘܼܬܼ ܣܹܘܦܲܣܛܵܐ", "ܠܪܹܫܵܢܵܐ ܕܲܟܼܢܵܘܵܬܼܵܟ.", "ܘܗܸܕܼܝܘܿܛ ܐܲܢ̄ܬܿ ܡ̣ܢ ܗܸܕܼܝܘܿܛܹ̈ܐ:", "ܠܲܡܩܲܛܪܵܓܼܘܼ ܣܲܢ̈ܝܵܬܼܵܟ ܀", ":ܣܢܹܐܓܼܪܵܐ ܐܢ̄ܬܿ ܕܲܚܠܵܦ ܟܹܐܢܘܼܬܼܵܐ", "ܡ̇ܐ ܕܡܲܟܿܣܲܬܿ ܟܲܕܵܒܼܵܐܝܼܬܼ.", ":ܘܥܵܠܘܿܒܼܵܐ ܐܢ̄ܬܿ ܡ̇ܐ ܕܡܸܬܿܬܲܒܼܥܲܬܼ", "ܥܒܼܵܪ ܦܘܼܩܕܵܢܵܐ ܕܣܲܟܼܠܘܼܬܼܵܟ ܀", ":ܒܚܘܼܬܼܪܵܐ ܡܚܲܝܒܲܬܿ ܠܲܐ̄ܚܪ̈ܵܢܹܐ", "ܘܲܒܼܓܼܘܼܡܕܵܐ ܡܙܲܟܹܿܝܬܿ ܢܲܦܫܵܟ.", ":ܘܟܲܕܵܒܼܵܐܝܼܬܼ ܡܲܦܸܩ ܐܲܢ̄ܬܿ", "ܓܙܵܪ ܕܝܼܢܵܐ ܥܠܲܝܟ ܘܥܲܠ ܚܲܒܼܪܲܝܟ ܀", ":ܠܲܝܬܿ ܟܹܐܢܘܼܬܼܵܐ ܒܒܼܘܼܚܪܵܢܵܟ", "ܚܲܣܵܡܵܐ ܫܠܝܼ ܠܵܐ ܬܲܟܸܿܣ.", ":ܠܵܐ ܓܹܝܪ ܝܵܠܹ̇ܐ ܠܹܗ ܠܲܡܕܼܵܢ", "ܠܐܲܝܢܵܐ ܕܲܢܟܼܝܼܠ ܘܲܡܥܲܩܲܡ ܀", ":ܡ̇ܢ ܐܲܩܝܼܡܵܟ ܕܲܝܢܵܐ", "ܥܵܘ̇ܠܵܐ ܕܥܵܘܵܠ ܟܠܹܗ.", ":ܐܲܢ̄ܬܿ ܟܲܕܵܒܼܵܐ ܐܢ̄ܬܿ ܡ̣ܢ ܕܲܗܘܲܝܬܼ", "ܘܠܵܐ ܚܙ̣ܐ ܠܵܟ ܬܪܲܥ ܟܹܐܢܘܼܬܼܵܐ ܀", ":ܐܸܣܟܹܿܝܡ ܪܵܚܹ̇ܡ ܟܹܐܢܘܼܬܼܵܐ", "ܡܥܲܛܲܦ ܟܠܫܵܥ ܚܲܣܵܡܵܐ.", ":ܘܒܲܛܢܵܢܵܐ ܕܲܚܠܵܦ ܩܘܼܫܬܵܐ", "ܡܓܲܪܸܓܼ ܠܵܗ̇ ܠܡܲܪܝܼܪܘܼܬܹܗ ܀", ":ܚܵ̇ܣܹܡ ܒܐܲܝܢܵܐ ܕܲܡܝܲܬܲܪ", "ܕܥܲܠ ܡ̇ܢ ܢܲܩܝܼܦ ܠܲܫܪܵܪܵܐ.", ":ܘܣܵܢܹ̇ܐ ܬܘܼܒܼ ܠܐܲܝܢܵܐ ܕܒܲܨܝܼܪ", "ܒܐܸܣܟܹܿܝܡ ܪܵܚܹܡ ܙܲܗܝܘܼܬܼܵܐ ܀", ":ܛܠܹ̇ܢ ܒܐܲܝܢܵܐ ܕܲܡܕܲܪܲܫ", "ܒܥܸܢܝܵܢܵܐ ܕܡܸܠܲܝ̈ ܪܘܼܚܵܐ.", ":ܘܣܵܩܲ݁ܪ ܕܠܵܐ ܗܵܪܹܓܼ", "ܐܲܝܟ ܝܵܨܹ̇ܦ ܥܲܠ ܝܘܼܠܦܵܢܵܐ ܀", ":ܡܨܲܚܸܐ ܠܐܲܝܢܵܐ ܕܲܡܝܲܩܲܪ", "ܕܥܲܠ ܡ̇ܢ ܠܲܡ ܡܲܣܓܸܿܐ ܫܵܦܲ݁ܪ.", ":ܘܲܡܨܲܥܲܪ ܠܐܲܝܢܵܐ ܕܫܵܐܹ̇ܛ", "ܕܠܵܐ ܠܲܡ ܝܵ̇ܕܲܥ ܕܲܢܝܲܩܲܪ ܀", ":ܒܪ̈ܲܒܵܢܹܐ ܡܘܼܡܹ̈ܐ ܣܵܐܹ̇ܡ", "ܘܲܠܬܲܠܡܝܼ̈ܕܹ̈ܐ ܨܘܿܚ̈ܝܵܬܼܵܐ.", ":ܕܗܵܐ ܠܲܡ ܕܵܘܕܘܼܗܝ ܠܟܼܠ ܡܸܕܸܿܡ", "ܕܚܲܕ ܪܵܚܡ̇ܝܼܢ ܘܲܐ̄ܚܪܹܝܢ ܣܵܢܹ̇ܝܢ ܀", ":ܫܪ̣ܵܘ ܐܸܢܘܿܢ ܠܲܡ ܠܐܸܣܛܘܼܟܼܣܹ̈ܐ", "ܕܲܡܩܲܪܒܼܝܼܢ ܠܲܓܼܡܝܼܪܘܼܬܼܵܐ.", ":ܘܠܵܐ ܚܵܢܹ̇ܝܢ ܕܘܼܒܵܪ̈ܲܝܗܘܿܢ", "ܠܘܵܬܼ ܢܝܼܫܵܐ ܕܲܬܼܪܝܼܨܘܼܬܼܵܐ ܀", ":ܒܗܵܠܹܝܢ ܐܸܣܟܸܿܡܹ̈ܐ ܡܲܛܥܸܐ", "ܚܲܣܵܡܵܐ ܠܘܵܬܼ ܟܠ ܬܸܓܼܡܝܼ̈ܢ.", ":ܘܫܵܓܹ̇ܫ ܩܘܼܛܢܵܐ ܘܪܹܫܵܢܵܐ", "ܠܦܵܩ̈ܘܿܕܹܐ ܘܡܸܫܬܲܡܥܵܢܹ̈ܐ ܀", ":ܠܲܝܬܿ ܐܲܬܼܪܵܐ ܕܠܵܐ ܦܪܝܼܣܝܼܢ ܠܹܗ", "ܠܚܲܣܵܡܵܐ ܢܸܫ̈ܒܹܿܐ ܕܥܵܘ̣ܠܵܐ.", ":ܠܲܝܬܿ ܕܘܼܟܿܬܼܵܐ ܕܠܵܐ ܛܡܝܼܪܝܼܢ ܠܹܗ", "ܦܲܚܹ̈ܐ ܢܟܼܝܼܠܹ̈ܐ ܕܨܸܢ̈ܥܵܬܼܵܐ ܀", ":ܠܲܝܬܼ ܥܲܡܵܐ ܕܠܵܐ ܡܫܲܥܒܲܕܼ ܠܹܗ", "ܒܢܝܼܪܵܐ ܨܢܝܼܥܵܐ ܕܦܘܼܠܚܵܢܹܗ.", ":ܠܲܝܬܿ ܡܲܠܟܿܘܼܬܼܵܐ ܕܠܵܐ ܛܥܝܼܢܵܐ", "ܢܝܼܫܵܐ ܢܟܼܝܼܠܵܐ ܕܣܲܢܝܘܼܬܹܗ ܀", ":ܒܝܲܡܵܐ ܘܚܲܒܼܫܵܐ ܪܲܡܝܵܐ ܠܹܗ", "ܡܨܝܼܕܿܬܵܐ ܙܩܝܼܪܲܬܼ ܒܲܟܼܡܹܐܢܹ̈ܐ.", ":ܘܥܲܠ ܛܘܼܪܹ̈ܐ ܘܥܲܠ ܪ̈ܵܡ̇ܬܼܵܐ", "ܡܬܼܝܼܚܝܼܢ ܚܲܒܼܠܹ̈ܝܗ̇ ܐܲܪ݁ܝܼܟܹܐ ܀", ":ܥܲܡ ܥܲܬܿܝܼܪܹ̈ܐ ܘܡܸܣܟܹܿܢܹ̈ܐ", "ܪܡܸܐ ܠܹܗ ܡܠܘܿܐܵܐ ܕܬܹܐܓܼܘܼܪܬܵܐ܀", ":ܟܲܕܼ ܥܵܐ̇ܠܝܼܢ ܠܹܗ ܝܘܼܬܼܪ̈ܵܢܹܐ", "ܡ̣ܢ ܚܲܣܵܡܹ̈ܐ ܘܲܚܣܝܼܡܹ̈ܐ ܀", "ܚܲܣܵܡܹ̈ܐ ܡܲܪܡܹܝܢ ܙܲܪܥܹܗ:", "ܒܢܲܦܫܵܬܹ̈ܐ ܕܡܸܫܬܲܡܥܵܢܵܘ̈ܗܝ.", ":ܘܲܚܣܝܼܡܹ̈ܐ ܡ̇ܘܥܹܝܢ ܪܸܛܢܵܐ", "ܒܩܵܠ ܨܘܿܚ̈ܝܵܬܼܵܐ ܕܚܲܣܵܡܹ̈ܐ ܀", ":ܥܲܠ ܟܠ ܘܲܒܼܟܼܠ ܐܸܬܼܦܲܪܣܝܼ", "ܬܲܚܦܝܼܬܼܵܐ ܕܡܹܐܟܲܠܩܲܪܨܵܐ.", ":ܘܝܼܬܸܒܼ ܥܵܠܡܵܐ ܒܲܚܣܵܡܵܐ", "ܐܲܝܟ ܕܲܒܼܠܸܠܝܵܐ ܥܲܡܘܼܛܵܐ ܀", ":ܚܫܸܟ̣ ܢܘܼܗܪܵܐ ܕܙܲܕܲܝܼܩܘܼܬܼܵܐ", "ܒܲܚܣܵܡܵܐ ܚܸܫܟܵܐ ܕܛܘܼܥܝܼܝ.", ":ܘܗܸܦܟܲܬ̤ ܡܸܠܚܵܐ ܕܘܵܠܝܼܬܼܵܐ", "ܒܲܛܢܵܢܵܐ ܣܲܟܼܠܵܐ ܕܥܲܛܠܹ̈ܐ ܀", ":ܠܟܼܠ ܦܸܢ̈ܝܵܢ ܚ̣ܘܲܩܘ ܐܝܼܙܓܲܕܵܘ̈ܗܝ", "ܕܲܡܣܲܒܿܪܘܼܢ ܥܲܠ ܡܹܐܬܼܝܼܬܹܗ.", ":ܘܕܲܠܚ̣ܘܼܗ̇ ܠܟܼܠܵܗ̇ ܥܵܡܲܪܬܵܐ", "ܒܡܲܪܝܼܪܘܼܬܼܵܐ ܕܩܵܠܲܝ̈ܗܘܿܢ ܀", ":ܠܲܝܬܿ ܐܲܬܼܪܵܐ ܕܢܸܣܬܲܬܲܪ ܒܹܗ", "ܡܲܟܿܝܼܟܼܵܐ ܪܵܚܹ̇ܡ ܫܲܝܢܵܐ.", ":ܕܛܲܪܕܵܗ̇ ܚܣܵܡܵܐ ܠܐܵܘܝܘܼܬܼܵܐ", "ܠܒܲܪ ܡ̣ܢ ܥܘܼܡܪܵܐ ܐ̄ܢܵܫܵܐ ܀", ":ܐܲܝܟܵܐ ܢܸܥܡܲܪ ܡܲܚܒܼܵܢܵܐ", "ܕܐܲܣܝܼܪ ܚܘܼܒܹܿܗ ܠܘܵܬܼ ܐ̄ܢܵܫܵܐ.", ":ܕܣܲܕܩܵܗ̇ ܛܢܵܢܵܐ ܠܫܲܘܝܘܼܬܼܵܐ", "ܘܦܲܠܓܹܗ ܠܥܵܠܡܵܐ ܥܲܠ ܢܲܦܫܹܗ ܀", ":ܙܥܲܪ̣ ܓܲܒܵܐ ܕܪ̈ܚܡܲܝ ܩܘܼܫܬܵܐ", "ܒܲܛܪܘܼܢܘܼܬܹܗ ܕܲܚܣܵܡܵܐ.", ":ܘܲܡܣܲܝܥܝܼܢ ܠܹܗ ܚܲܣܵܡܹ̈ܐ", "ܠܡܸܚܪܲܒܼ ܠܸܠܝܵܐ ܘܐܝܼܡܵܡܵܐ ܀", ":ܠܵܐ ܕܿܡ̇ܟܿܝܼܢ ܚܲܝ̈ܠܵܘܵܬܹܗ", "ܘܠܵܐ ܫܵܠ̇ܚܝܼܢ ܙܲܝܢܵܐ ܕܢܸܟܼܠܹܗ.", ":ܕܗܲܢܝܼ ܠܗܘܿܢ ܠܡܹܐܫܲܪ ܠܲܕܼܡ̇ܐ", "ܛܵܒܼ ܡ̣ܢ ܫܸܢܬܼܵܐ ܕܲܢܝܵܚܵܐ ܀", ":ܥܒ݂ܲܕܼ ܬܲܟܼܬܿܘܼܫܵܐ ܕܟܼܠ ܐܸܣܟܹ̇ܝܡ", "ܥܲܡ ܟܵܗܢܹ̈ܐ ܒܕܼܵܪ̈ܝܼܢ ܕܿܪ̈ܝܼܢ.", ":ܘܐܸܫܲܕܼ ܕܸܡܗܘܿܢ ܕܲܚܣܲܝܵ̈ܐ", "ܒܚܲܪܡܘܼܬܼܵܐ ܕܠܵܐ ܚܵܘܣܵܡܵܐ ܀", ":ܚܪ݂ܲܒܼ ܠܲܢܒܲܝܹ̈ܐ ܩܲܕܼܡ̇ܝܹ̈ܐ", "ܕܲܛܥܝܼܢܝܼܢ ܗ̄ܘ̣ܵܘ ܦܸܠ̈ܐܵܬܼܵܐ.", ":ܘܲܩ̣ܛܲܠ ܬܘܼܒܼ ܐܵܦ ܠܲܫܠܝܼܚܹ̈ܐ", "ܡܲܦܩܲܝ̈ ܚܲܝܠܵܐ ܕܟܲܣ̈ܝܵܬܼܵܐ ܀", ":ܣܥ̣ܵܐ ܘܲܣܠܸܩ ܠܥܸܠ ܡ̣ܢ ܐ̄ܢܵܫܵܐ", "ܠܘܵܬܼ ܥܸܠܬܼܵܐ ܕܦܘܼܪܩܵܢ ܐ̄ܢܵܫܵܐ.", ":ܘܐܲܫ̣ܕܵܗ̇ ܠܡܸܪܬܹܗ ܩܵܛܘܿܠܵܐ", "ܥܲܠ ܫܲܝܢܵܐ ܕܫܲܝܸܢ ܟܠܵܐ ܀", ":ܐܘܿ ܚܣܵܡܵܐ ܟܲܠܒܵܐ ܦܲܩܪܵܐ", "ܕܢܵ݁ܒܲܚ ܠܸܠܝܵܐ ܘܐܝܼܡܵܡܵܐ.", ":ܘܲܡܢܲܟܸܿܬܼ ܟܠܵܐ ܦܘܼܪܫܵܢܵܐ", "ܠܒܲܝܬܵܝܹ̈ܐ ܘܲܠܢܘܼܟܼܪ̈ܵܝܹܐ ܀", ":ܐܘܿ ܛܪܘܼܢܵܐ ܕܠܵܐ ܡܸܬܼܟܲܚܲܕܼ", "ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ.", ":ܐܘܿ ܩܵܛܘܿܠܵܐ ܕܠܵܐ ܣܵܒܲ݁ܪ", "ܒܲܫ̈ܠܲܕܹܿܐ ܕܡܲܪܡܸܐ ܟܠܢܵܫ ܀", ":ܐܘܿ ܐܸܣܦܸܣ ܚܲܪܡܵܢܘܼܬܼܵܐ", "ܕܠܵܐ ܨܵܝ̇ܬܼܵܐ ܠܩܵܠ ܐܵܫܘܿܦܹ̈ܐ.", ":ܘܠܵܐ ܢܵܦ̇ܠܝܼܢ ܩܵܠܹ̈ܐ ܕܚܘܼܒܵܐ", "ܒܡܲܫܡܲܥܬܼܵܐ ܕܡܲܪܝܼܪܘܼܬܼܵܗ̇ ܀", ":ܐܘܿ ܬܲܢܝܼܢܵܐ ܩܵܛ̇ܘܿܠܵܐ", "ܕܪܲܒܿܝܼܥ ܒܲܬܼܗܘܿܡ̇ܐ ܕܝܲܨܪܵܐ.", ":ܘܕܼܵܠܲܚ̇ ܟܠܫܵܥ ܚܘܼܫ̇ܒܹ̈ܐ", "ܒܡܲܪܝܼܪܘܼܬܼܵܐ ܕܗܘܼܦܵܟܼܵܘ̈ܗܝ ܀", ":ܐܘܿ ܥܵܠܘܿܒܼܵܐ ܕܠܵܐ ܣܵܒ̇ܲܥ", "ܐܘܿ ܝܲܥܢܵܐ ܕܠܵܐ ܡܸܬܼܡܲܠܸܐ.", ":ܕܣܸܒܼܟܲܬ̤ ܘܲܡܛܵܬ̤ ܚܲܪܡܘܼܬܹܗ", "ܥܕܲܡ̇ܐ ܠܥܸܠܲܬܼ ܛܵܒܼܵܬܹ̈ܐ ܀", ":ܛܪ݂ܲܕܼ ܠܐܕܼܵܡ ܡ̣ܢ ܝܵܪܬܿܘܼܬܼܗ", "ܘܲܩ̣ܛܲܠ ܠܗܵܒܹܝܠ ܕܐܸܙܕܲܕܲܩ.", ":ܣܥ̣ܵܐ ܠܝܲܥܩܘܿܒܼ ܥܲܠ ܕܐܸܬܼܡܲܟܲܟ", "ܘܲܠܝܵܘܣܸܦ ܥܲܠ ܕܐܸܬܼܚܲܟܲܡ ܀", ":ܚܣ݂ܲܡ ܒܐܝܼܘܿܒܼ ܕܲܚܙܵܝܗܝ ܕܝܼܪܸܒܼ", "ܒܥܘܼܬܼܪܵܐ ܕܦܲܓܼܪܵܐ ܘܲܕܼܢܲܦܫܵܐ.", ":ܘܣܲܩ̣ܪܹܗ ܠܡܘܼܫܹܐ ܕܐܸܬܼܟܲܢܝܼ", "ܐܲܠܵܗܵܐ ܒܹܝܬܼ ܐܲܪ̈ܥܵܢܹܐ ܀", ":ܘܡ̇ܢܵܐ ܬܵܢܹ̇ܐ ܐ̄ܢܵܐ ܪܘܼܓܼܙܹܗ", "ܕܠܘܼܩܒܲܠ ܥܒܼܵܕܹ̈ܐ ܕܐܸܙܕܲܕܲܩܘ.", ":ܕܲܥܕܲܡ ܠܡܵܪܵܐ ܕܥܲܒܼ̈ܕܹܿܐ", "ܣܥ̣ܵܐ ܘܲܣܠܸܩ ܒܲܛܪܘܼܢܘܼܬܼܵܐ ܀", ":ܒܲܝܗܘܼܕܵܐ ܓ̣ܡܲܪ ܨܼܒܼܝܵܢܹܗ", "ܚܣܵܡܵܐ ܒܥܸܠܲܬܼ ܦܘܼܪܩܵܢܲܢ.", ":ܟܲܕܼ ܣܵܒܲ݁ܪ ܗ̄ܘ̣ܵܐ ܡܲܪܵܚܵܐ", "ܕܦܵܣܹ̇ܩ ܠܵܗ̇ ܠܥܸܠܲܬܼ ܚܲܝܲܝ̈ܢ ܀", ":ܡܟܵܐ ܢܲܠܸܦ ܚܲܪܡ̇ܢܘܼܬܹܗ", "ܕܚܣܵܡܵܐ ܣܵܢܹ̇ܐ ܠܐ̄ܢܵܫܵܐ.", ":ܕܲܟܼܡܵܐ ܓܠܝܼܙܵܐ ܒܝܼܫܘܼܬܹܗ", "ܡ̣ܢ ܪ̈ܲܚܡܹܐ ܘܡ̣ܢ ܚܵܘܣܵܢܵܐ ܀", ":ܠܲܝܬܼ ܠܹܗ ܥܸܠܬܼܵܐ ܠܲܢܟܼܝܼܠܵܐ", "ܕܥܲܠ ܡ̇ܢ ܣܵܢܹ̇ܐ ܠܫܲܦܝܼܪܹ̈ܐ.", ":ܗܘ̤ܝܘܼ ܥܸܠܬܼܵܐ ܕܲܩܢܘܿܡܹܗ", "ܘܲܒܼܢܸܟܼܠܵܐ ܡܪܲܟܸܿܒ̣ ܥܸܠܠܹ̈ܐ ܀", ":ܘܐܸܢ ܨܹܝܕ ܥܲܒܼ̈ܕܹܿܐ ܐܝܼܬܼ ܥܸܠܬܐ", "ܕܟܼܠܹܗ ܟܝܵܢܵܐ ܚܲܝܵܒܼܵܐ ܗ̄ܘ̣.", ":ܨܹܝܕܼ ܐܲܝܢܵܐ ܕܲܕܼܟܸܐ ܘܩܲܕܲܝܼܫ", "ܐܲܝܕܼܵܐ ܗ̄ܝܼ ܥܸܠܬܼܵܐ ܕܲܫܟܼܝܼܚܵܐ ܀", ":ܘܐܸܢ ܚܲܝܵܒܹ̈ܐ ܗܘ̤ܵܘ ܥܸܠܬܼܵܐ", "ܠܲܚ̈ܕܼܵܕܹܐ ܐܲܝܟ ܚܲܝܵܒܹ̈ܐ.", ":ܙܲܟܵܝܵܐ ܡ̇ܢ ܐܲܣܟܸܿܠ ܒܵܟ", "ܕܐܸܫܲܕܿܬܵܝܗܝ ܠܲܕܼܡܹܗ ܡܲܓܵܢ ܀", ":ܗܵܐ ܐܸܬܼܚܵܘܝܲܬ̤ ܒܲܥܒܼܵܕܼܵܐ", "ܕܡܲܓܵܢ ܣܵܢ̇ܝܬܿ ܠܲܫ̈ܦܲܝܵܐ.", ":ܘܲܒܼܥܸܠܬܼܵܐ ܘܲܕܼܠܵܐ ܥܸܠܬܼܵܐ", "ܐܸܫܲܕܲܬܿ ܠܲܕܼܡ̇ܟ ܥܲܠ ܐ̄ܢܵܫܵܐ ܀", ":ܠܵܘ ܠܛܵܒܹ̈ܐ ܣܵܢܹ̇ܝܬܿ ܒܲܠܚܘܿܕ", "ܐܘܿ ܚܣܵܡܵܐ ܣܵܢ̇ܐܐ ܕܐ̄ܢܵܫܵܐ.", ":ܕܲܠܛܵܒܹ̈ܐ ܘܒܼܝܼܫܹ̈ܐ ܐܲܟܼܚ̄ܕܼ", "ܕܠܝܼܚܵܐ ܡܸܪܬܼܵܟ ܫܲܘܝܵܐܝܼܬܼ ܀", ":ܠܵܐ ܗ̄ܘ̣ܵܐ ܠܝܵܕܼܘܿܥܹ̈ܐ ܒܲܠܚܘܿܕܼ", "ܕܵܒܹ̇ܨ ܥܘܼܩܣܵܐ ܕܲܡܚܘܿܬܼܵܟ.", ":ܕܗܵܐ ܒܚܲܟܿܝܼܡܹ̈ܐ ܘܲܒܼܣܲܟܼܠܹ̈ܐ", "ܫܘܼ̈ܡ̇ܬܼܵܐ ܕܢܸܟܼܠܵܟ ܣܝܼ̈ܡܵܢ ܀", ":ܠܘܼܩܒܲܠ ܟܹܐܢܹ̈ܐ ܘܥܵܘܵܠܹ̈ܐ", "ܡܬܲܚ̣ܬܵܗ̇ ܠܩܸܫܬܵܟ ܙܹܐܦܵܢܵܐ.", ":ܘܡ̇ܚܹ̇ܝܬܿ ܟܠܗܘܿܢ ܗܲܕܵܡܹ̈ܐ", "ܒܓܹܐܪ̈ܐ ܫܢܝܼܢܹ̈ܐ ܕܲܛܢܵܢܵܟ ܀", ":ܒܟܼܠܹܗ ܓܘܼܫܡܵܐ ܕܐ̄ܢܵܫܘܼܬܼܵܐ", "ܦܸܪܚܲܬ̤ ܡܸܪܬܼܵܐ ܕܒܼܝܼܫܘܼܬܼܵܟ.", ":ܘܠܲܝܬܿ ܗܲܕܵܡ̇ܐ ܫܲܪܝܼܪܵܐ", "ܕܠܵܐ ܡܒܲܣܒܲܣ ܡ̣ܢ ܢܘܼܟܼ̈ܬܵܬܼܵܟ ܀", ":ܐܘܿ ܟܡܵܐ ܒܝܼܫܵܐ ܒܝܼܫܼܬܼܵܟ", "ܚܣܵܡܵܐ ܒܝܼܫܵܐ ܘܣܵܩ̇ܘܿܪܵܐ.", ":ܘܠܲܝܬܿ ܒܝܼܫܵܐ ܕܒܼܝܼܫ ܐܲܟܼܘܵܬܼܵܟ", "ܘܐܸܢܗܘ̤ ܕܐܝܼܬܼ ܬܲܠܡܝܼܕܼܵܟ ܗ̄ܘ̣ ܀", ":ܐܘܿ ܟܡܵܐ ܦܬܼܝܼܠܵܐ ܢܟܼܝܼܠܘܼܬܼܵܟ", "ܘܠܲܝܬܼ ܦܸܚܡܵܐ ܠܨܲܢܥܘܼܬܼܵܟ.", ":ܘܐܸܢ ܐܝܼܬܼ ܕܲܨܢܝܼܥ ܘܲܡܕܲܪܲܡ", "ܒܦܘܼܪ̈ܣܹܐ ܕܢܸܟܼܠܵܟ ܐܸܬܼܗܲܓܿܝܼ ܀", ":ܠܵܐ ܣܵܦܹ̇ܩ ܦܘܼܡܵܐ ܕܢܸܬܼܢܸܐ", "ܕܒܲܟܼܡܵܐ ܦܘܼܪ̈ܣܝܼܢ ܡܲܛܥܸܐ ܐܲܢ̄ܬܿ.", ":ܘܠܵܐ ܗܵܘܢܵܐ ܡܨܸܐ ܕܲܢܟܲܢܸܫ", "ܫܟܼܝܼ̈ܚܵܬܼܵܐ ܕܡ̇ܘܠܸܕܼ ܢܸܟܼܠܵܟ ܀", ":ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܪܣܹܝܟ", "ܘܢܸܓܼܠܸܐ ܡܘܼܡܹ̈ܐ ܕܣܲܢ̈ܝܵܬܼܵܟ.", ":ܗܵܘ̇ ܕܲܣܢ݂ܲܝܬܵܝܗܝ ܥܲܠ ܕܲܓܼܠ݂ܵܐ", "ܣܬܼܝܼܪ̈ܵܬܼܵܟ ܠܥܹܝܢ ܚܲܙܵܝܹ̈ܐ ܀", ":ܗܘ̤ ܡܨܸ ܕܢܸܦܣܘܿܩ ܥܸܩܵܪܵܟ", "ܡ̣ܢ ܐܲܪܥܵܐ ܕܚܲܝܘܼܬܼ ܢܲܦܫܲܢ.", ":ܘܲܢܦܲܫܲܚ ܣܵܘ̈ܟܹܿܐ ܕܦܹܐܪ̈ܲܝܟ", "ܡ̣ܢ ܐܝܼܠܵܢܵܐ ܕܪܸܥܝܵܢܲܢ ܀", ":ܒܚܲܠܝܘܼܬܼ ܚܘܼܒܹܿܗ ܬܸܬܼܦܲܟܲܗ", "ܡܸܪܬܼܵܐ ܕܟܼܵܣܵܟ ܡܲܪܝܼܪܵܐ.", ":ܘܲܒܼܢܘܼܗܪܵܐ ܕܕܸܢܚܹܗ ܬܲܫܩܸܠ", "ܥܲܪܦܸܠܵܐ ܕܚܲܫܵܟ ܣܲܢܝܵܐ ܀", ":ܒܨܲܦܪܵܐ ܕܡܸܠܬܹܗ ܢܸܬܿܬܿܥܝܼܪܘܼܢ", "ܕܲܡܪܹ̈ܐ ܕܲܛܒ݂ܲܥܘ ܒܲܛܢܵܢܵܐ.", ":ܘܲܢܫܲܪܘܿܢ ܒܦܘܼܠܚܵܢ ܚܘܼܒܵܐ", "ܐ̄ܦܸܢ ܒܲܚܕܲܥܸܣܪܹ̈ܐ ܫܵܥܝܼ̈ܢ ܀", "ܬܵܘ ܡ̇ܝܘܿܬܹ̈ܐ ܢܸܣܬܲܬܲܪܼ", "ܒܚܸܣܢܹ̈ܐ ܕܚܘܼܒܵܐ ܡܲܪ̈ܝܼܪ̈ܐ.", ":ܕܗܵܐ ܚܣܵܡܵܐ ܐܲܝܟ ܫܲܒܵܝܵܐ", "ܢܲܦܝܼܩ ܒܵܬܲܪ ܐ̄ܢܵܫܘܼܬܲܢ ܀", ":ܬܵܘ ܢܸܥܪܘܿܩ ܠܐܲܬܼܪܵܐ ܕܲܠܥܸܠ", "ܐܲܝܟܵܐ ܕܠܵܐ ܡܲܡܠܸܟ ܪܘܼܓܼܙܵܐ.", ":ܕܗܵܐ ܛܢܵܢܵܐ ܐܸܚܲܕܼ ܢܘܼܡܹܐ", "ܘܠܲܒܼ݂ܟܵܗ̇ ܠܟܼܠܵܗ̇ ܥܵܡܲܪܬܵܐ ܀", ":ܬܵܘ ܢܸܒܼܥܹܐ ܠܲܢ ܥܘܼܕܼܪܵܢܵܐ", "ܡ̣ܢ ܪ̈ܲܚܡܹܐ ܕܚܲܢ̣ܘ ܠܲܟܼܝܵܢܲܢ.", ":ܕܗܵܐ ܡܲܟܸܿܟܼܬܹܗ ܠܲܟܼܝܵܢܲܢ", "ܛܪܘܼܢܘܼܬܼܵܐ ܕܝܲܨܪܲܢ ܒܝܼܫܵܐ ܀", ":ܢܸܬܸܠ ܐܝܼܕܼܵܐ ܠܛܲܝܒܿܘܼܬܼܵܐ", "ܕܲܬܼܣܲܝܲܥ ܠܲܢ ܒܐܵܓܼܘܿܢܵܐ.", ":ܕܗܵܐ ܚܵܒܼ݂ ܟܠܹܗ ܒܲܪܢܵܫܵܐ", "ܡ̣ܢ ܨܸܢ̈ܥܵܬܹܗ ܕܲܚܣܵܡܵܐ ܀", ":ܢܦܝܼܣ ܠܲܚܢܵܢܵܐ ܚܵܐܹ̇ܝܢ ܟܠ", "ܕܲܢܪܵܥܹܝܢ ܥܲܡ ܟܹܐܢܘܼܬܼܵܐ.", ":ܕܗܵܐ ܕܠܲܚ̣ܬܼܵܗ̇ ܒܝܼܫܘܼܬܼ ܝܲܨܪܲܢ", "ܠܚܲܠܝܘܼܬܼ ܫܲܝܢܵܐ ܕܫܲܝܸܢ ܟܠ ܀", ":ܝܲܨܪܲܢ ܪܲܦܝܹܗ ܠܐܲܣܵܪܵܐ", "ܕܫܲܝܢܲܢ ܕܲܠܘܵܬܼ ܥܵܒܼܘܿܕܼܵܐ.", ":ܘܕܼܝܼܠܲܢ ܗ̄ܝܼ ܐܸܢ ܨܵܒܹ̈ܝܢܲܢ", "ܕܲܢܚܲܝܸܨ ܗܵܘ̇ ܡ̇ܐ ܕܪܲܦܝܲܢ ܀", ":ܝܲܨܪܲܢ ܟܲܬܿܡܲܢ ܒܲܚܛܝܼܬܼܵܐ", "ܘܛܲܡܵܐܗ̇ ܠܕܲܟܼܝܘܼܬܼ ܪܸܥܝܵܢܲܢ.", ":ܘܐܸܢܗܘ̤ ܕܨܵܒܹ̇ܐ ܦܫܝܼܩܵܐ ܠܹܗ", "ܕܲܢܕܲܟܹܿܝܢ ܒܲܬܼܘܵܬܼ ܢܲܦܫܲܢ ܀", ":ܝܲܨܪܲܢ ܕܲܠܚܲܢ ܒܲܚܣܵܡܵܐ", "ܘܐܲܪܡܝܼ ܗܸܪܬܼܵܐ ܒܲܝܢܵܬܲܢ.", ":ܘܕܼܝܼܠܹܗ ܗ̄ܝܼ ܕܲܢܫܲܝܸܢ ܠܲܢ", "ܠܲܚܕܼܵܕܹ̈ܐ ܘܲܠܥܵܒܼܘܿܕܼܵܐ ܀", ":ܠܹܗ ܠܝܲܨܪܲܢ ܣܸܬܿܪܹܬܼ ܐܵܦ ܐ̄ܢܵܐ", "ܘܓܿܢܝܼܬܹܿܗ ܐܲܝܟ ܕܠܒܼܝܼܫܵܐ.", ":ܕܡܸܛܠ ܡ̇ܢ ܟܲܕܼ ܦܵܪܘܿܫܵܐ ܗ̄ܘ̣", "ܥܒܼܝܼܕܼ ܚܲܪܫܵܐ ܒܚܲܕܼ ܨܸܒܼܝܵܢܹܗ ܀", ":ܠܹܗܘ̣ ܟܲܢܝܼܬܼ ܒܲܫܡܵܗܹ̈ܐ", "ܕܲܡܚܲܢܝܼܢ ܠܦܵܪܘܿܫܘܼܬܹܗ.", ":ܚܣܵܡܵܐ ܘܪܘܼܓܼܙܵܐ ܘܲܛܢܵܢܵܐ", "ܦܹܐܪܹ̈ܐ ܕܝܼܠܹܗ ܐܝܼܬܿܝܗܘܿܢ ܀", ":ܗܘ̤ܝܘܼ ܐܲܒܼܘܗܝ ܕܲܚܣܵܡܵܐ", "ܘܲܛܢܵܢܵܐ ܝܲܠܕܵܐ ܗ̄ܘ̣ ܕܝܼܠܹܗ.", ":ܘܐܸܢܗܘ̤ ܕܨܵܒܹ̇ܐ ܡܸܬܼܪܲܒܹܿܝܢ", "ܘܐܸܢ ܠܵܐ ܡܢܵܚ ܠܵܐ ܐܝܼܬܿܝܗܘܿܢ ܀", "ܗܘ̤ܝܘܼ ܕܲܪܟܼܝܼܒܼ ܥܲܠ ܙܲܪ̈ܥܹܐ:", "ܐܲܝܟ ܗܸܢܝܘܿܟܼܵܐ ܥܲܠ ܪ̈ܲܟܼܫܵܐ.", ":ܘܗܘ̤ ܡܲܪܗܸܛ ܪ̈ܓܼܫܹܐ ܕܠܒܲܪ", "ܥܲܝܢܹ̈ܐ ܘܐܸܕܼܢܹ̈ܐ ܘܠܸܫܵܢܹ̈ܐ ܀", ":ܒܪܸܡܙܹܗ ܟܕܝܼܢܝܼܢ ܓܵܘܵܝ̈ܐ", "ܘܲܒܼܫܘܼܠܛܵܢܹܗ ܒܲܪ̈ܵܝܹܐ.", ":ܘܐܸܢ ܨܵܒܹ̇ܐ ܒܛܲܟܼܣܵܐ ܪܵܕܹܝܢ", "ܘܐܸܢ ܒܵܥܹ̇ܐ ܒܲܥܪܝܼܪܵܐܝܼܬܼ ܀", ":ܕܝܼܠܹܗ ܗ̄ܘ̣ ܚܹܝܠ ܚܸܟܼ̈ܡܵܬܼܵܐ", "ܘܲܓܠ̣ܝܙܘܼܬܼ ܡ̣ܢ ܒܘܼܝܵܢܵܐ.", ":ܘܐܲܝܟܵܐ ܕܒܵܥܹ̇ܐ ܣܹܘܦܲܣܛܵܐ ܗ̄ܘ̣", "ܒܼܵܬܲܪ ܩܲܠܝܼܠ ܗܸܕܼܝܘܿܛܵܐ ܀", ":ܗܘ̤ ܐܲܠܦܲܢܝ ܕܐܹܡܲܪ ܥܲܡܗ", "ܕܥܲܠ ܡ̇ܢܵܐ ܡܫܝܼܛ ܚܹܐܪܘܼܬܹܗ.", ":ܘܗܘ̤ ܓܠ̣ܵܐ ܠܝܼ ܕܕܝܼܠܹܗ ܐܸܢܹܝܢ", "ܥܪܝܼܡܘܼܬܼܵܐ ܘܫܲܒܼܪܘܼܬܼ ܠܸܒܵܐ ܀", ":ܗܘ̤ ܪܡ݂ܲܙ ܠܝܼ ܕܐܸܟܼܠܸܐ ܘܐܲܟܸܿܣ", "ܠܙܵܘܥܹ̈ܐ ܡܫܲܡܫܲܝ̈ ܠܲܚܣܵܡܵܐ.", ":ܘܗܘ̤ ܚܲܦܛܲܢܝ ܕܐܸܫܕܹܿܐ ܡܸܠܹ̈ܐ", "ܐܲܝܟ ܓܹܐܪܹ̈ܐ ܒܣܸܕܼܪ̈ܲܝ ܢܸܟܼܠܵܐ ܀", ":ܗܘ̤ ܒܲܕܸܿܩ ܠܝܼ ܥܲܠ ܦܘܼܪܣܵܐ", "ܕܲܡܪܲܟܲܒܼ ܒܲܨܢܝܼܥܘܼܬܹܗ.", ":ܘܚܵܘܝܲܢܝ ܦܲܚܹ̈ܐ ܩܵܛܘܿܠܹ̈ܐ", "ܕܲܡܟܲܣܹܝܢ ܒܐܸܣܟܹܿܝܡ ܝܗܘܼܒܵܐ ܀", ":ܠܩܵܠ ܢܸܥܡܵܬܹ̈ܐ ܐܸܬܿܬܿܥܝܼܪܹܬܼ", "ܟܲܕܼ ܙܵܡܲ݁ܪ ܩܵܠܹ̈ܐ ܕܫܲܝܢܵܐ.", ":ܘܡܲܟܲܣܲܝ ܗ̄ܘ̣ܵܐ ܚܸܪܝܵܢܵܐ", "ܠܓܼܵܘ ܡ̣ܢ ܢܲܚܬܵܐ ܕܣܸܦܘܵܬܹ̈ܗ ܀", ":ܫܡܲܥܬܹܿܗ ܕܲܡܫܲܚܠܸܦ ܩܵܠܹ̈ܐ", "ܢܟܼܝܼܠܵܐܝܼܬܼ ܐܲܝܟ ܦܵܪܲܚܬܼܵܐ.", ":ܘܡܲܣܓܸܿܐ ܡܚܲܬܼܚܸܬܼ ܫܵܡܘܿܥܵܘ̈ܗܝ", "ܐܲܝܟ ܚܲܓܼܠܵܐ ܕܩܵܪܹܐ ܠܡܵܘܬܵܐ ܀", ":ܚܙܹܝ̇ܬܹܗ ܕܲܦܠܸܐ ܒܐܸܣܟܹܿܡܗ", "ܘܣܸܒܲܪܹܗ ܕܟܼܠܹܗ ܫܲܦܝܼܪܵܐ ܗ̄ܘ̣.", ":ܘܲܗܦ݂ܲܟ ܗܘ̤ ܒܹܗ ܘܲܓܼܠ̣ܵܐ ܠܝܼ", "ܕܢܘܼܟܼܪܵܝ ܚܸܙܘܹܗ ܒܣܘܼܥܪ̈ܵܢܵܘܗܝ ܀", ":ܐܘܿ ܝܲܨܪܵܐ ܟܡܵܐ ܚܲܟܿܝܼܡ ܐܲܢ̄ܬܿ", "ܘܲܨܢܝܼܥܝܼܢ ܛܵܒܼ ܣܘܼܥܪ̈ܵܢܲܝܟ.", ":ܐܘܿ ܟܡܵܐ ܟܹܐܝܢ ܐܲܢ̄ܬܿ ܐܸܢ ܨܵܒܹ̇ܝܬܿ", "ܕܠܵܐ ܢܵܣ̇ܒܲܬܿ ܒܐܲܦܲܝ̈ ܢܲܦܫܵܟ ܀", ":ܟܠ ܦܘܼܪ̈ܣܝܼܢ ܡܸܨܛܲܢܲܥ ܐܲܢ̄ܬܿ", "ܐܲܝܟܵܐ ܕܒܼܵܥ̇ܝܬܿ ܕܲܬܼܣܲܓܸܿܦ.", ":ܘܲܟܼܒܲܪ ܠܲܝܬܿ ܕܲܦܫܝܼܛ ܡܸܢܵܟ", "ܐܸܡܲܬܼܝ ܕܨܵܒܹ̇ܝܬܿ ܕܲܬܼܥܲܕܲܪ ܀", ":ܒܚܸܟܼ̈ܡܵܬܼܵܟ ܬܸܗ̇ܪܹܬܼ ܣܲܓܿܝܼ", "ܘܲܒܼܫܘܼܠܛܵܢܵܐ ܕܚܹܐܪܘܼܬܼܵܟ.", ":ܕܲܟܼܡܵܐ ܦܫܝܼ̈ܩܵܢ ܥܲܣ̈ܩܵܬܼܵܐ", "ܠܨܵܒܼܝܵܢܵܟ ܐܲܝܟܵܐ ܕܨܵܒܹ̇ܐ ܀", ":ܡܸܢܵܟ ܝܵܠ̇ܦܝܼܢ ܬܲܠܡܝܼܕܹ̈ܐ", "ܘܒܼܵܟ ܡܸܬܼܚܲܟܿܡܝܼܢ ܪ̈ܲܒܵܢܹܐ.", ":ܠܬܲܪܥܵܟ ܪܵܗܛ̇ܝܼܢ ܡܸܣܟܹܿܢܹ̈ܐ", "ܘܲܠܒܹܝܬܼ ܓܲܙܵܟ ܥܲܬܼܝܼܪܹ̈ܐ ܀", ":ܗܵܐ ܓܠ̣ܵܐ ܠܲܢ ܝܲܨܪܵܐ ܕܢܲܦܫܲܢ", "ܕܕܝܼܠܲܢ ܐܸܢܹܝܢ ܬܲܪ̈ܬܲܝܗܹܝܢ.", ":ܠܡܸܪܚܲܡ ܚܘܼܒܵܐ ܕܐܲܚܝܼ ܠܲܢ", "ܘܲܠܡܸܣܢܵܐ ܚܣܵܡܵܐ ܕܩܲܛܠ݂ܲܢ ܀", ":ܬܵܘ ܡ̇ܕܹܝܢ ܐܲܝܟ ܦܵܪ̈ܘܿܫܹܐ", "ܢܦܲܪܣܸܐ ܢܸܟܼܠܵܐ ܕܲܒܼܝܲܨܪܲܢ.", ":ܕܗܵܐ ܝܲܨܪܵܐ ܕܒܲܢ ܒܲܕܲܩ ܠܲܢ", "ܕܕܼܝܼܠܲܢ ܗ̄ܘ̣ ܫܲܝܢܵܐ ܘܪܘܼܓܼܙܵܐ ܀", ":ܬܵܘ ܢܹܐܡܲܪ ܠܹܗ ܟܹܐܢܵܐܝܼܬܼ", "ܠܝܲܨܪܲܢ ܡ̇ܪܵܐ ܕܨܸܒܼܝܵܢܲܢ.", ":ܕܠܵܐ ܬܫܲܚܠܸܦ ܚܲܠܝܘܼܬܼ ܚܘܼܒܵܐ", "ܠܡܲܪܝܼܪܘܼܬܼܵܐ ܕܲܚܣܵܡܵܐ ܀", ":ܬܵܘ ܢܸܬܼܢܸܐ ܡ̣ܢ ܕܝܼܠܹܗ", "ܘܲܢܬܲܪܓܸܿܡ ܠܹܗ ܡ̣ܢ ܣܸܦܪ̈ܵܘܗܝ.", ":ܕܲܚܙܝܼ ܝܲܨܪܵܐ ܠܵܐ ܬܸܕܼܠܘܿܚ", "ܒܲܚܣܵܡܵܟ ܫܲܝܢܵܐ ܕܐ̄ܢܵܫܵܐ ܀", ":ܩܥ̣ܵܘ ܚܲܣܵܡܹ̈ܐ ܘܐܸܡܲܪܘ ܠܹܗ", "ܠܝܲܨܪܵܐ ܕܲܒܼܗܲܕܵܡܲܝ̈ܟܿܘܿܢ.", ":ܕܦܘܼܫ ܝܲܨܪܵܐ ܠܵܐ ܬܵܘܩܸܕܼ ܠܲܢ", "ܒܫܲܠܗܹܒܼܝܼܬܼܵܐ ܕܲܚܣܵܡܵܐ ܀", ":ܬܵܢܵܘ ܠܹܗ ܬܒܲܥܬܹܗ ܕܥܲܬܼܝܼܪܵܐ", "ܕܡܸܫܬܲܢܲܩ ܗ̄ܘ̣ܵܐ ܩܲܫܝܵܐܝܼܬܼ.", ":ܘܡܸܬܼܟܲܫܲܦ ܗ̄ܘ̣ܵܐ ܠܗܵܘ̇ ܕܲܣܢ̣ܵܝܗܝ", "ܕܢܲܪܘܲܚ ܠܹܗ ܡ̣ܢ ܝܲܩܕܵܢܹܗ ܀", ":ܠܗܵܝ̇ ܒܲܪܬܼ ܩܵܠܵܐ ܢܸܬܿܕܲܟܼܪܘܼܢ", "ܚܲܣܵܡܹ̈ܐ ܕܣܵܢܹ̈ܝܢ ܡܲܓܵܢ.", ":ܕܗܵܘܬܼܵܐ ܗ̄ܝܼ ܪܲܒܿܬܼܵܐ ܕܠܵܐ ܡܲܨܝܵܐ", "ܠܡܸܥܒܲܪ ܒܵܗ̇ ܠܘܵܬܼ ܐܲܒܼܪܵܗܵܡ ܀", ":ܣܚܘܿܦܲܝܗܝ ܡ̇ܪܲܢ ܠܣܵܛܵܢܵܐ", "ܕܕܲܠܚܹܗ ܠܓܸܢܣܲܢ ܒܲܚܣܵܡܹܗ."]}